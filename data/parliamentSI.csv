ID,content,Speaker_name,Date,Sentences
ParlaMint-SI_2016-07-15-SDZ7-Redna-21.u33,"Spoštovani predsednik, spoštovana ministrica, državni sekretar, drage kolegice in kolegi! Za razliko od nekaterih predhodnikov, ki so bili precej kritični do novele, ki jo danes obravnavamo, bi se na začetku zahvalil ministrici in njeni ekipi oziroma ji izrekel priznanje, prav tako tudi delovni skupini, ki je delala na pripravi te novele oziroma, kot razumem, naprej dela tudi na pripravi zakona o raziskovalni in razvojni dejavnosti. Mislim, da se veliko premalo upošteva dejansko stanje, v katerem se nahajamo na tem področju. Dejansko stanje je pa tako, da imamo zakon iz leta 1993, ki ni doživel nekih bistvenih sprememb, razen kozmetičnih, vse do danes. Da imamo odločbo Ustavnega sodišča iz leta 2011, ki ugotavlja, da je pravzaprav financiranje na področju visokega šolstva zelo pomanjkljivo oziroma da je praktično prazno. In dejstvo je, da od te odločbe Ustavnega sodišča v petih letih ni bil storjen noben korak v smeri razreševanja teh zagat, s katerimi se področje visokega šolstva sooča. Nasprotniki oziroma kritiki novele, zlasti vztrajno izpostavljajo, da novela ne definira obsega javne službe. Mislim, da je ta kritika precej neutemeljena, ker je bila izpostavljena potrebnost po postopnosti reševanja te problematike. In v tem smislu bi se tudi strinjal s poslancem Škobernetom, da je neka problematika, ki je že toliko časa nerešena, da jo je verjetno smotrno reševati postopoma, v več fazah. Z novelo, ki jo obravnavamo, bo namreč postavljen soliden temelj v obliki stabilnega in predvidljivega modela financiranja, določeni bodo pogoji in merila za pridobivanje javnih sredstev za študijsko dejavnost, in potem bo na tej podlagi lažje zgraditi celovit zakon, ki se že pripravlja – kot že rečeno, zakon o raziskovalni in razvojni dejavnosti. Brez te uskladitve med izobraževalnim in raziskovalnim področjem bi verjetno spet dobili nek model, ki bi bil pomanjkljiv. Če govorimo o uporabi tujega učnega jezika v visokošolskem prostoru, se mi zdi nenavadno, da poskus ministrstva, da bi neurejeno področje, kjer je dejansko prihajalo do sedaj do tega, da so bili pristopi pri izvajanju programov v tujem jeziku prepuščeni posameznim visokošolskim zavodom, to se pravi, da je razumljena ta novela kot rešitev v premajhni meri kot neka pozitivna rešitev, ampak da se dojema kot napad na bit slovenstva oziroma spodkopavanje narodne identitete in je pričakana na nož tako v tej dvorani kot tudi v širši javnosti. Dejstvo je, da sedaj veljavni zakon je povsem ohlapen; predvideva sicer pravilnik, ki naj bi podrobneje opredelil uporabo slovenščine kot visokošolskega in znanstvenega jezika, vendar ta pravilnik ni bil nikoli sprejet. Čemu je temu tako, bi bilo dobro vprašati nekdanje ministre. Ta novela, ki jo imamo danes v obravnavi, prav tako predvideva pravilnik, v katerem bomo opredeljeni natančni pogoji za izjeme od načela, da je učni jezik na visokošolskem področju slovenski. To je gotovo smiselno, ker pri 900 programih, kjer imamo povsem različne situacije, tako glede vsebine poučevanja kot tudi zasedbe oziroma številčne zasebne slušateljev, je seveda težko pričakovati, da bi vse rešitve bile ustrezno in dovolj natančno opredeljene in definirane v zakonu. Novela predvideva, da bosta ta podzakonski akt sprejela skupaj minister za izobraževanje in minister za kulturo, in ravno zato ne dvomim, da gre za zadostno sistemsko varovalko položaja slovenskega jezika, o čemer je pred nekaj minutami govorila tudi gospa ministrica. Verjamem in upam, da bo pri nastajanju tega pravilnika sodelovala tudi zaskrbljena javnost, zlasti iz vrst slovenistov, hkrati pa, da bodo vključeni tudi predstavniki univerz, in da bo tako prišlo do zadovoljivega rezultata. Menim pravzaprav, da je to rešitev, ki nima alternative; oba interesa – tako odprtost univerz, za katero je predpogoj, da se v določenih primerih in v sprejemljivi meri v učnem procesu uporablja tuj jezik, kot ohranitev slovenščine kot učnega jezika – sta legitimna in nesporna. Povsem razumem skrb mnogih uglednih posameznikov za slovenski jezik, vendar se mi zdi, da z zatrjevanjem, kako bo oziroma je s prisotnostjo angleščine na slovenskih univerzah naš jezik ogrožen, da se s tem močno pretirava, zlasti z nekimi sintagmami o tem, da naj bi bili nekakšni grobarji slovenščine na ta način. Zdi se mi, da je to razmišljanje v določeni meri zamrznjeno v času in prostoru. Nekateri očitno ocenjujejo, da se bitka vodi še vedno na fronti, ki je obstajala v 19. stoletju in v začetku 20. stoletja, ko se je prizadevalo za nastanek slovenskih univerz. Takrat se je nacionalistično krčevito borilo za slovensko inteligenco oziroma vsakega inteligenta posebej. V tej zaskrbljenosti, ki se izraža na tako zelo konkreten in zelo temperamenten način, zaskrbljenosti za slovenski jezik je po moji oceni prezentna odsotnost občutka za skrb, ali bodo visokošolki zavodi ostali v zadostni meri vpeti v tokove znanja ali pa bomo zaradi zaklinjanja na jezikovno puritanstvo v mednarodnem visokošolskem okolju ostali izjema, posebnost, da ne rečem posebneži. Tisti, ki so tako zelo zaskrbljeni nad možnostjo, da bi se nekateri programi izvajali v angleščini, bi morda del te sicer zelo spoštovane zaskrbljenosti lahko preusmerili na druga področja, ki so v 21. stoletju dosti bolj pomembna, na primer k sprotnemu prevajanju strokovne literature in njeni čim širši dostopnosti na podlagi modernih komunikacijskih orodij. To bi bila prava skrb za razvoj slovenskega jezika, na primer. Ali pa na primer medijsko opismenjevanje. Saj slabo znanje oziroma uporaba slovenščine, to je pojav, ki je med mladimi prisoten že dosti prej kot na univerzi. Kot piše prof. Tom Turk v včerajšnjem Delu, citiram: ""Današnji osnovnošolci in gimnazijci so otroci sodobne tehnologije in virtualnega sveta. V vsakem trenutku so priklopljeni na virtualni svet in hkrati odklopljeni od realnega sveta, torej za nas starejše v marsikaterem pogledu popolnoma odštekani. Tukaj se skriva največja kleč pri ohranjanju slovenščine – današnja mladina ne bere več, knjiga jih ne briga, njihov besedni zaklad se zmanjšuje, komunikacija med njimi poteka hitro prek socialnih omrežij in pametnih telefonov v jeziku, ki je nekakšna mešanica slovensko-angleških skovank in okrajšav – slongleščina, ki jo obvladajo in razumejo. Za to jih seveda ne smemo obsojati, je pa dejstvo, da se vse to pozna tudi v sposobnostih njihove pismene kulture in izražanja, ki ju preprosto več ne obvladujejo."" Torej, po mojem mnenju je jasno, da poglavitna bitka za slovenščino ne poteka več med katedrom in študentskimi klopmi, pač pa na internetu in v virtualnem svetu ter seveda na polju digitalizacije in seveda z njo neločljivo povezane globalizacije. Velika večina vsakdanjega poročanja, tako javnega kot zasebnega prehaja v digitalno okolje, zato je izjemno pomembno, da slovenščina ostane enako opremljena za digitalno dobo kot jeziki z večjim številom govorcev. Po predvidevanjih nekateri jeziki tega prehoda sploh ne bodo preživeli, ker preprosto ne bodo imeli razvitih virov, orodij in aplikacij, ki jih bodo želeli govorci uporabljati. Ob tem, ko globalizacija briše tako fizične kot mentalne meje med jeziki, državami in narodi, prihaja do preizpraševanja identitet, tudi jezikovnih. Zato je nujno, da se jezikovno opremimo za prihajajočo dobo. V lastnem jeziku bo namreč treba komunicirati z virtualnimi asistenti, roboti, avtomobili in gospodinjskimi aparati. Slovenščino bo morala razumeti tudi umetna inteligenca, s pomočjo strojnih prevajalnih sistemov bo morala biti slovenščina vključena v evropski digitalni trg, na nacionalni ravni pa bo morala postati funkcionalni del e-izobraževanja, e-zdravstva, e-sodstva in tako dalje. V razvoj digitalnih aplikacij in jezikovnih tehnologij drugi narodi v Evropi vlagajo na stotine milijonov. Pri nas smo žal še zelo daleč od teh spoznanj. In kot je videti, nekateri dojemajo, da se vodi bitka za slovenščino na po mojem mnenju ne najbolj poglavitnih frontah, v tem primeru v Zakonu o visokem šolstvu. Hvala.","Matić, Dragan",2016-07-15 00:00:00,"Slovenščino bo morala razumeti tudi umetna inteligenca, s pomočjo strojnih prevajalnih sistemov bo morala biti slovenščina vključena v evropski digitalni trg, na nacionalni ravni pa bo morala postati funkcionalni del e-izobraževanja, e-zdravstva, e-sodstva in tako dalje."
ParlaMint-SI_2017-10-23-SDZ7-Izredna-50.u41,"Hvala za besedo. Ker je ta točka dnevnega reda zelo zavila iz neke tematike razširitve, si bom jaz tudi vzel nekaj te svobode. Jaz zelo cenim parlamente, v katerih se govori, ne pa bere, ampak za uvod bom nekaj malega prebral. Danes na poti z vlakom, ki je zamujal pol ure, v dveh urah iz Maribora v Ljubljano sem bral eno knjigo in neki zadnji sklop poglavij pred zaključkom se glasi: Temeljno protislovje naše družbe, avtoritarna država v demokratični preobleki. Niz poglavij pred tem pa nosi naslov Odločilni pomen osebnosti. Podpoglavja pa gredo takole: Moralna integriteta nosilcev odločanja, Pritisk povprečnosti – jaz bi celo to naslovil pritisk podpovprečnosti –, Poslanec kot svobodna osebnost – 82. člen Ustave –, Preživeli vzorci politične preteklosti – to je tudi res –, Ujetost v dejanski položaj. France Bučar, Temelji naše državnosti; neka knjiga, ki jo je France Bučar razočaran pisal, tam bolj proti koncu svojega življenja. In vse to, vsa ta podpoglavja, ki sem jih tukaj navedel, se nam dejansko prečijo v tej zgodbi. Jaz se strinjam z gospodom Grimsom, nedopustno je. Res je, nedopustno je. Ampak, treba je povedati še nekaj zadev tukaj. Nedopustno je tudi –, pa tudi to je šlo v medije, kolega Tonin –, da je tedanji predsedujoči KNOVS gospod Černač, če se prav spomnim, spregledal tisti stavek in pol, ki ga Trček nikoli ne bi spregledal. Tukaj sedeči gospod Mahnič rad govori, »ja, saj Trček ne hodi«, gor, dol. KNOVS je specifična komisija, včasih me enostavno ni, ni pa ene zadeve, ki jo KNOVS procesira, da Trček tega ne bi prebral. Lahko greste vprašat sekretarko komisije. Nedopustno je, da primerno ni odreagiral Svet za nacionalno varnost, ki je bil tudi obveščen, v katerem sedi Ivan Janez Janša, tako da si razčistimo te zadeve in nalijemo čistega vina, da uporabim neko vašo frazo. Velikostni razred [[…]]O velikostnem razredu smo se pogovarjali v neki zgodbi, ki ste jo večinoma že pozabili – KPK, Janković, Janša. Tam je bila tudi ta zgodba. Velikostni razred tistih denarjev, ki naj bi jih Janković speljal do sinov, je dosti večji kot velikostni razred denarja, ki ga uspešni slovenski literat Janša ne zna dokazati. Pa šalo na stran [[…]]A veste, iz tega, kar je bilo zdaj nekako povedano s strani desnice, dobesedno nekako zveni: Aha, to da italijanska mafija pere denar v Sloveniji, ni problem, ker je velikostni razred manjši. Vsaj ta velikostni razred, ki smo ga dokazali. Dragi moji, mislim, če je to odgovorna politika, potem mi pokažite, kje je glavna varovalka v Državnem zboru, da jo jaz odšravfam ali pa če je FID stikalo, ugasnem. To definitivno ni odgovorna politika. Kolega Tonin je govoril, kot da oni nimajo svojega predstavnika v tej komisiji. Imate ga. Dokler bom jaz član te komisije, ta komisija ne bo zatavala, ker jaz vedno tulim, da je treba misliti logiko »in in«. Če se dotaknemo naprej [[…]]Zelo rado se pozablja nekaj in tudi ta točka ima nekako napačen naziv in tudi ko se je ta komisija ustanavljala, jaz nisem sedel na kolegiju in tako, drugače je tudi napačno napisano. Saj kolega Tonin zelo dobro ve, da gre v bistvu za državljana s potnim listom Velike Britanije. Je tako? Konkretno ta gospod. Nehajmo se slepiti. Kaj je ozadje te zgodbe? Seveda je to nedopustno, ampak ozadje zgodbe je, kar se vam ponavadi zgodi, ko imate tovrstne sankcije. Gospod Gregorič nam je zelo lepo razložil geopolitično ozadje teh sankcij. Kako je Iran prišel do jedrskega programa? V tistih časih, ko je bil prijateljski z ZDA, potem pa se zamenja režim in se zgodba obrne. Gospod Gregorič je tudi rekel: »Glede jedrskega programa je Iran trenutno verjetno najbolj nadzorovan na svetu, v primerjavi z njim je Izrael siva lisa.« To lahko preverite v magnetogramu. A veste, dajmo se resno pogovarjati. In potem, ko imate tovrstne sankcije, ponavadi, kot bi rekli v Bosni, ta kratko potegne raja, biznis se vam pa dogaja v ozadju prek tovrstnih odvodov in obvodov, ki so nedopustni. To se jaz strinjam, absolutno. A veste, to je počel sin Margaret Thatcher, pa ob razpadu Jugoslavije ste imeli vojno, pa so iz Rovinja prek Madžarske lifrali ribje konzerve za suhi dnevni obrok jugoslovanski vojski. To so pač neka dejstva, ki se vam dogajajo. Ob sami ekspertni predstavitvi gospoda Stroliga sem podobno kot kolega Tonin navedel v tej vertikali, kdo je vse zatajil. A veste, mi se moramo zavedati, da pri vseh teh zgodbah je na koncu človek. Vi imate lahko neko umetno inteligenco, ki vam malo gleda, kako šibajo ti podatki, imate seveda navsezadnje banke, ki so na črni listi, ko vam bi moralo začeti utripati, pa nekomu ni utripalo, imate mariborsko zgodbo, ki je tudi prišla v medije, ko je v bistvu oseba, ki je bila na tej banki zadolžena za preprečevanje pranja denarja in da mafija ne vrti denarja v Sloveniji, bila utišana, v bistvu izgubila zaposlitev. Bom rekel, zdaj ta neka razlika ni izgovor, zato da pač, to kar počne SDS, ker gre za njihovo banko. Dajmo biti odkriti [[…]] Če si postavim vprašanje, kdo so teroristi v Sloveniji; zame so teroristi v Sloveniji tisti, ki so uničili to državo v 25 letih, ki so zvrtali bančno luknjo, kakršno so izvrtali, in ki se pasejo, ki so prisesani na državo, paradržava, javna naročila. To pa ve vsak najstnik, če malo pogugla, če je malo razgledan [[…]]Imeli ste eno linijo bolj LDS-SD prek Ljubljanske banke, imeli ste drugo linijo bolj SDS prek mariborske banke. Ljubljansko linijo lahko primerjam s slovenskim zetom Donaldom, pa jim rečem »banksterji«, mariborsko linijo, ker so tam prihajali kadri, ker so bili prej v obveščevalnih strukturah, pa bi lahko imenoval »Putinova linija«. In to je dejstvo, to vemo. Nehajmo se slepiti. Če pa bova jaz in Tonin resno začela na tem delati, bova pa rabila varovanje, pa družini tudi. Ker to je to in v to, ko prideš v politiko v Sloveniji [[…]]Dani zmrduje – Dani, nisem bil jaz direktor mariborske banke, ki si je z Janšo Ljubezenske maile pošiljal. Bil je nek drugi človek. In ko prideš v politiko, ti rečejo v Sloveniji: Ne drezaj v to, ne drezaj v zdravstvo, ne drezaj v energetiko, ne drezaj v infrastrukturo. Infrastruktura; če hočete, ljudje rečejo beton mafija, smeti mafija in tako naprej. In to je ta, upam da se tu s Toninom strinjava, globoka država. In to je to kar sem jaz zadnjič govoril, da bom iztrebljevalec tega, tudi če me ubijejo na koncu, pa je potem neki moj bivši študent tulil, da kaj takega se v parlamentu ne sme govoriti. Tudi seveda zaradi tega, dajmo biti odkriti, ker SD je idealnotipski primer tega. Par 100 ljudi, prisesanih na državo, paradržava. In to je v bistvu ta zgodba. In nisem kar tako citiral starosto, nestorja Bučarja in naša odgovornost je, da se tega lotimo. Navsezadnje, to je bila odgovornost, ki jo je SMC obljubljal kot neko novo politiko, ampak takoj ko so vam prišli izstaviti račun, ker so vam dovolili, da se naredite, dajmo biti odkriti, kar zmiguj z glavo, kolega, je začel gospod, ki sedi tukaj, spoštovani Milan Brglez naštevati lobije in se je ustavil. In tudi zaradi tega so ljudje razočarani nad vami in tudi zaradi tega je vaša predsedniška kandidatka pogorela tako kot je. Ne bom pa šel v to, koliko ste plačali kakšnim izraelskim državljanom za svetovanje. Lahko rečem, če bi Ljudmila imela toliko penez, da bi prišla v drugi krog. Toliko sem lahko odkrit. Seveda me zdaj vsi začudeno gledate, ampak to je ta država, ki jo je treba spucati ali pa odšravfati varovalko, če se tako izrazim. In to je to. In naloga te preiskovalke je seveda v tem tako imenovanem iranskem delu, čeprav gre za nekega državljana, ne bom nič novega povedal, Tonin, ki ga je imela in angleška služba in francoska služba in še kakšna služba tako na radarju, da so verjetno vedeli, kakšno barvo gat nosi. A se mogoče kdaj vprašate, zakaj pa o tem nič tuji mediji ne pišejo? Dajte malo razmišljati, ne bom razvijal naprej. Tu je kar nekaj dela že narejenega, pri tej mariborski zgodbi so pa raziskovalni novinarji kar nekaj dela že naredili in se da nekako tu v bistvu skrajšati čas, je pa seveda zadeva zelo problematična in neprijetna, zlasti v prečenju dveh ključnih političnih lobijev. A veste, vedno nas, ki smo padli novi v politiko, nabijajo – pa politiki smo krivi za vse, pa itak smo nesposobni za kaj drugega, pa »jedel boš, lizal boš kamen«, kot mi rečejo, ampak dajmo biti odkriti. V politiki v Sloveniji, če si pošten, nekaj blazno zaslužil ne boš, boš pa dostojno živel. Mi imamo v Sloveniji tri, kot bi jih Kučan imenoval, politične tehnologe. Eden zdaj kandidira še vedno za predsednika države, pa zaradi tega ne bi smel, gospod Pahor, drugi je neki gospod, ki so ga včasih imeli zelo radi zaradi lepih ustnic, gospod Golobič, tretji je gospod, ki je bolj poredko v Državnem zboru, Ivan Janez Janša. Te ekipe imajo svoje ljudi okrog in ti ljudje že četrt stoletja stopnjujoče izsesavajo to državo. In zdaj neko ključno vprašanje je, ali bomo mi to še dovolili naprej ali ne. Seveda to kar jaz zdaj govorim; verjetno mi že kdo piše smrtno grožnjo po kakšnem kanalu, ker se to dogaja. Tako te stehtajo, saj veste kaj, Toninu so grozili zaradi tiste Kučan zgodbe takrat. Tako to je. To je Slovenija danes. In novi Krjavlji, novi lipeti, novi ne vem kakšni, ki se zdaj pojavljajo na obrobju politike in se na veliko napihujejo, tega ne bodo rešili. Ker ali se te globoke države ne zavedajo ali se bojo pa s to globoko državo prepredli oziroma so že prepredeni z njo In to je to. In mi tudi v tretji veji oblasti verjetno potrebujemo nekaj tožilcev in nekaj sodnikov, ki upam, da jih ne bo doletela usoda, kot je doletela nekatere, ki so v sosednji Italiji se šli čiste roke postopke. Ampak dejansko mi moramo to narediti in to je tudi dejstvo, na katerem tudi, če hočete, jaha levica. Iz nekih znanj, ki jih sam imam, pa jih tukaj ne smem omenjati, bi verjetno mariborska zgodba potrebovala svojo lastno preiskovalno komisijo. Ker je tudi šlamastike toliko da glava boli, pa jaz marsikaj lahko prebavim. To so v bistvu neka dokaj znana dejstva, je pa seveda od zrelosti nas, kot se temu reče, političnega razreda odvisno, ali se bo to nekako zopet pometlo pod preprogo ali ne. Odkrito povedano, iranska zgodba; lahko za en teden se zapremo v klet, delamo po 10 ur, imamo nekaj zaslišanj in v enem tednu na dvajsetih straneh napišemo poročilo. Mariborska zgodba nam bi vzela mogoče mesec dni oziroma nekoliko manj. Ampak veste, tudi ta politični razred, ki zdaj to posluša – veliki gospodje, ki sem jih omenjal –, ljudje imajo počasi dosti. Meni je nek predstavnik najmanjše politične stranke v parlamentu rekel, rekel je: »Ti si pa globinsko informiran.« Sem rekel: »Jaz sem o vsem globinsko informiran.« In nam se bo začelo v zelo doglednem času dogajati, da se nam bo zgodilo to, če se spomnite na Hrvaškem, ko ste imeli bančno uslužbenko, ki je povedala, koliko penez ima žena, a je bil takrat že pokojni predsednik. Tudi kakšna bančna uslužbenka bo povedala, komu so na prijateljski način švicarje premetali, komu pa ne. In se mi zdi, da je skrajni čas, da se zgodi to. Končal bom s citatom enega od najbolj znanih govorov političnih Ivana Cankarja, ki ga je takrat imel v največjem mestu s slovenskim življem, v Trstu. Naslov tega znanega političnega govora je Očiščenje in pomlajenje. Očiščenje slovenske politike, ki jo je SMC obljubljal, pa je v tem mandatu ni speljal, in pomlajenje – ampak seveda ne pomlajenje na način negativnega kadrovanja. In pomlajenje tudi na način naših politikov mladih – če že grejo v tujino, če že jih delajo v tujini, da tudi z malo bolj odprtimi očmi gledajo to kaj se dogaja v tujini. Gospodu Toninu je zelo jasno, kaj je nemški nacionalni in gospodarski interes, gospod Tonin zelo dobro ve – pa se ti opravičujem, ampak tukaj si prisoten, v bistvu ti reklamo delam –, kakšna je lastniška struktura nemških bank, pa ni prevladujoče zasebna. Pa navsezadnje lahko gremo v klet Državnega zbora v knjižnico pa si preberemo Frana Trčka o zadružništvu iz leta 34, ker tudi tukaj se mogoče lahko najdemo, kljub različnim političnim prečenjem. In to je neka odgovornost političnega razreda, ki mora priti, ker drugače se nehajmo slepiti. Ta gospoda pa kaka gospoda še z več podlage »nicknamed Giovanni della Terra« in podobni so pokradli tej državi že preveč prihodnosti. Seveda ta preiskovalka vsega tega ne bo mogla narediti, je pa lahko neka zgodba v pravo smer. Ker navsezadnje, to je v bistvu odgovorna politika. Hvala.","Trček, Franc",2017-10-23 00:00:00,"Vi imate lahko neko umetno inteligenco, ki vam malo gleda, kako šibajo ti podatki, imate seveda navsezadnje banke, ki so na črni listi, ko vam bi moralo začeti utripati, pa nekomu ni utripalo, imate mariborsko zgodbo, ki je tudi prišla v medije, ko je v bistvu oseba, ki je bila na tej banki zadolžena za preprečevanje pranja denarja in da mafija ne vrti denarja v Sloveniji, bila utišana, v bistvu izgubila zaposlitev."
ParlaMint-SI_2017-10-19-SDZ7-Redna-34.u102,"Najlepša hvala, spoštovani gospod podpredsednik. Spoštovana ministrica, državi sekretar, kolegice in kolegi! V 25 letih se je spremenilo toliko, da tudi ne bi bilo potrebe po kaj bistveno bolj intenzivni argumentaciji dejstva, da je treba sprejeti nov zakon o obrambi. Če skušam zelo enostavno povedati, v obstoječem, danes veljavnem zakonu je kot pogoj za zaposlitev v Slovenski vojski še vedno zapisan odslužen vojaški rok, ki ga pri nas že nekaj časa ni. Da se je svet mimo te majhne nepomembnosti bistveno spremeni tako na tehnološkem področju kot geostrateško, tudi v dojemanju varnosti in nevarnosti, pa seveda terja, da se tudi na normativni ravni, torej skozi zakon o obrambi temu prilagodimo. Ne gre za običajen zakon, zato je pomembno, da imamo tudi današnjo splošno razpravo. Verjamem, da bo tudi v drugi obravnavi ali pa predvsem v drugi obravnavi še prišlo do dodatnih izboljšav obstoječega zakona, pri čemer pozdravljam večkratno napoved ministrice, da si želi amandmajskih pripomb, da želi slišati konkretne ideje in da v tej luči poskrbimo tudi poslanke in poslanci za to, da ne bomo v splošni razpravi ostali res in zgolj na ravni splošnega, ampak da bomo tudi s temi svojimi prispevki danes omogočili ustrezno in kvalitetno pripravo na delo odbora. Verjamem namreč, da bo zakon sprejet. V nekaj točkah, kaj se mi zdi najpomembnejše. Izpostavljeno je bilo v nekaterih stališčih poslanskih skupin, da mora tako zakon o obrambi kakor tudi zakon o službi v Slovenski vojski v osrčje našega obrambnega sistema postaviti človeka. To iz tega zakona lahko razbere. Ne nazadnje skozi male napredne korake ministrica z ekipo to počne denimo na način, da se v primeru vpoklica rezervnega sestava položaj teh ljudi izenači s položajem stalne sestave, česar do sedaj ni bilo. To je absolutno in predvsem korak v smeri skrbi za vojaka in za človeka. Da se pogovarjamo skozi sodobno dojemanje vprašanja varnosti in nevarnosti o tem, kako prenašati znanje, tehniko, zavedanje tudi na civilni del populacije, ki ni kakorkoli v sestavi bodisi Ministrstva za obrambo, bodisi znotraj sistema zaščite in reševanja. Torej govorimo o vprašanju dolgoročnega in kontinuiranega izobraževanja, usposabljanja, sodelovanja in vključenosti celotne javnosti. To je nekaj, kar večina držav razume kot primarni in temeljni steber svoje obrambe. Usposobljenost ljudi, da se odzovejo, da lahko sodelujejo in da se zavedajo, da ne obstaja le formalni sistem, ki za njihovo varnost bodisi pred agresijo bodisi pred nesrečo skrbi, ampak da tudi sami razumejo, da so sestavni del tega istega sistema, četudi niso formalno vključeni. V tem delu na nek način pozdravljam tudi možnost ponovne uvedbe naborništva v času miru, pri čemer posebej poudarjam, da je to nekaj kar terja izjemno izjemno precizno in tehtno razpravo. Dostikrat smo v javnosti in razpravah slišali, da bi bilo naborništvo treba uvesti, potem pa je bilo kot ključni razlog navedeno, da je treba na tak način poskrbeti za vzgojo otrok, za pedagoške prijeme, skratka za nekaj, kar v tej državi, izobraževalni sistem, že imamo in za nekaj, kar ustava predvideva, da je v domeni staršev – vzgoja otrok. Mi ne potrebujemo uvajanja naborniškega sistema, zato da bomo otroke vzgajali. Lahko pa da bodo v prihodnje nastopile okoliščine, ne nujno vojaške, ko bo zaradi zagotavljanja varnosti ali pa ohranjanja varnosti, usposabljanja in usposobljenosti naših državljank in državljanov za odzivanje to potrebno. In skozi to prizmo je to potrebno gledati in razumeti. Podobno je pred tem govoril že predsednik Državnega zbora o dojemanju vloge civilnega dela pri zaščiti, pri obrambi. Ne nazadnje je bilo izpostavljeno, če se na kratko dotaknem še tega, da so v obeh zakonih vsebine, ki na splošni ravni sodijo v druge zakone. Denimo v delovnopravno zakonodajo. Slovenska vojska je specifičen sistem znotraj države. Zakon o obrambi je lex specialis, ki v nekem delu posega v pravice, ki jih sicer daje delovnopravna zakonodaja, denimo pravica do stavke. Izključiti to iz zakona o obrambi ali pa iz zakona o službi v Slovenski vojski je lahko narediti, najverjetneje pa to pomeni neko posledico, ki bistveno spremeni položaj vojske in položaj vojaka znotraj tega sistema. Pri nekaterih pripombah, ki so bile izrečene, bi si upal trditi, da jih je treba še precej precizirati, konkretizirati. V tem pogledu razumem tudi poziv ministrice, da se zakon izboljšuje ne skozi splošne pripombe kot »ne potrebujemo« ali pa »izčistiti je potrebno delovnopravno zakonodajo iz tega zakona«, ampak da se na konkretni ravni pogovarjamo, kaj v ta lex specialis sodi, kaj pa v resnici morda lahko rešujemo znotraj področne zakonodaje kje drugje. Je pa zakon, ki naslavlja vprašanje obrambe in varnosti v najširšem smislu, logično tudi zakon, ki bo v katerem, če ne že v mnogih segmentih posegal tudi horizontalno v druga področja. Če ne bi bilo tako, bi bilo to kvečjemu lahko problematično. Zakon je napisan tako, da vidi svojo časovnico uveljavljanja in izvrševanja dlje od okoliščin, ki smo jih danes sposobnosti razumeti in videti, omogoča razvoj kapacitete Slovenske vojske in njenih podpornih sistemov, partnerjev tudi, če želite, na način, da bomo tudi mi svojo vlogo znotraj zavezništva lahko razumeli ne kot živi ščit ali pa kot živa sila, ampak kot večjo dodano vrednost, kot je denimo center za usposabljanje za gorsko bojevanje. Lahko je prispevek Slovenije v njeni pacifistični ustavni naravnanosti tudi v tem, da tehnologijo bojevanja proti nevarnostim, ne nujno izključno vojaškim, razvijamo v smer, ki bo drugačna od trenutno uporabljanih taktik denimo vojska ali pa vojske Združenih Držav Amerike in še katerih drugih vojska, ki imajo bistveno bolj agresivno vojaško politiko in često uporabljajo, tu se s kolegom Kordišem strinjam, totalne metode. Prispevek Slovenije je lahko, če se metaforično izrazim, v razvoju teh butičnih taktičnih tehnoloških sposobnosti, ne samo naše, ampak vseh zavezniških vojska. Znotraj tega moramo iskati tudi priložnosti za naše gospodarstvo, priložnosti za to, da nismo le neto plačniki v Natu, ampak, da smo skozi razvojni potencial, ki ga vsaka vojska ima in mora imeti, eden izmed tvorcev in gradnikov gospodarske rasti, podpore razvoju. Ta zakon to omogoča tudi skozi to, da posebej naslavlja vprašanje upravljanja z informacijskimi tveganji, tehnologijami, skoraj pod narekovaji, po domače rečeno, vprašanje kibernetske varnosti in nevarnosti. Dovolj splošen to mora biti tudi znotraj nekaterih definicij ravno zaradi tega, ker se lahko zgodi, da določenih okoliščin danes niti še ne poznamo in jih še nismo prepoznali. Morda lahko govorimo tudi o tem, o čemer je v svojih zadnjih izjemno pomembnih razpravah govoril tudi ustanovitelj Tesle, ko pravi, da bi se morali Združeni narodi in vse države tega sveta resno spopasti z vprašanjem samovoljnih orožij na bazi umetne inteligence, torej ali bomo kot država z ustavno kategorijo pacifistične zunanje politike in obrambno naravnanostjo naših sil razvijali potencial, ki ga ima umetna inteligenca tudi za bojno sposobnost, ali pa bomo ta potencial iskali predvsem v obrambi pred možnostjo agresije s tovrstnimi orožji. Tako sam kot Poslanska skupina Socialnih demokratov bomo ta zakon podprli. Želimo si, da bi, kot že rečeno, ne le na splošni ravni, ampak na konkretni ravni tudi znotraj te razprave naredili temeljit in dober korak v pripravi na sejo odbora, ker verjamem, da bomo dosegli širši politični konsenz tudi na konceptualni ravni, s tem se strinjam, o tem, kam in kako, ne le Slovenska vojska, ampak celovito gledano sistem obrambe v Sloveniji mora iti. Hvala lepa, spoštovani podpredsednik.","Škoberne, Jan",2017-10-19 00:00:00,"Morda lahko govorimo tudi o tem, o čemer je v svojih zadnjih izjemno pomembnih razpravah govoril tudi ustanovitelj Tesle, ko pravi, da bi se morali Združeni narodi in vse države tega sveta resno spopasti z vprašanjem samovoljnih orožij na bazi umetne inteligence, torej ali bomo kot država z ustavno kategorijo pacifistične zunanje politike in obrambno naravnanostjo naših sil razvijali potencial, ki ga ima umetna inteligenca tudi za bojno sposobnost, ali pa bomo ta potencial iskali predvsem v obrambi pred možnostjo agresije s tovrstnimi orožji."
ParlaMint-SI_2017-02-14-SDZ7-Redna-27.u138,"Hvala za besedo, predsedujoči. Moram malo kolega opravičiti, ne pokriva toliko te teme kot jaz. Z nekega drugega sestanka sem vletel. Lahko se strinjam delno z dr. Gorenakom, ampak poanta je bila, da bi morali na tej višješolski ravni še malo več doizobraziti ljudi, ki bodo imeli monopol nad prisilo, če se tako izrazim. Če poslušam to zgodbo, če se za začetek vseeno ustavimo pri tem 6. členu – ko je ministrica odgovarjala, v bistvu ni demantirala tega, na kar so opozarjali in kolega Gorenak in kolegica Bojana in kolega Matej, ampak je ona v bistvu nam razložila, kaj je prereditev identitete. Veste, jaz lahko odkrito povem, da imamo v neki naši širši družini tudi človeka, ki dela za DOA na terenu, lovi narkodilerje v ZDA, in mi je to zelo dobro jasno, čeprav nisem varstvoslovec ali kako se pravilno imenuje področje, s katerega je kolega Gorenak doktoriral. Ampak ni – dobro, ne mi zmigovati – ni ona nič demantirala, ona je nam pač razložila, kaj to je. Če bi mene hoteli v Vinkota spremeniti ali Vinkota v mene, bi bilo potrebnih kar nekaj plastičnih operacij ali pa bi šli v dramo sedet za pol dneva, če nam bi to delali, pa bi preveč denarja stalo. Toliko filmov smo pa gledali, to nam je [[...]] [[oglašanje iz dvorane]] Ja, tukaj bi prihranili – na pleši. Toliko filmov smo gledali, ampak to dejansko ni smešno, ker je res nek, ne bom rekel dva koraka nazaj, ampak korak nedovoljivo nazaj. Po domače povedano, mi si bomo sami žegnali, na leto dni pa boste malo prišli pogledat. To me preveč spominja na tisto zgodbo o centru za socialno delo, kjer imajo neko letno poročilo pa vsake toliko časa pride malo neka komisija, interna, ministrstvo pogledat in imamo potem celo vrsto problemov. Verjetno vsakemu, ki to spremlja, začnejo utripati lučke, če se ne samo SD in Združena levica strinjata, če se strinjata Združena levica in SDS, če se s tem strinjata še informacijska pooblaščenka in varuhinja človekovih pravic pa še kdo. In tudi cenjeni kolega dr. Lobnikar je rekel, da je boljše, kot je bilo na začetku, ni pa rekel, da je dobro. Moj sošolec na dodiplomcu, mimogrede. Skratka, imamo celo vrsto problemov in vprašanj, in kot se je kolega Gorenak spraševal, kaj se je pa tako drastično spremenilo v pol desetletja? Tudi sama ministrica je rekla – lahko grem vleč ven magnetogram – da ta zakon zgolj sovpada z zadevo, ki jo eni imenujemo begunska kriza, drugi nekako drugače. In kot sem že rekel tudi na seji odbora, veste, v nekih približno normalnih demokracijah si resorji sami ne pišejo zakonov. Oni že predlagajo, to bi radi in tisto bi radi in tako naprej, ampak če ste gledali tisti film o Jackie Kennedy, kaj pravil Bill Jackie Kennedy? Pravi: »Šteje to, kar naredimo v tej bajti.« In to je dejansko dostikrat, če rečete, hram demokracije, kjer sprejemamo zakone z vsemi upravičenimi pomisleki. Po spletu se je že začel širiti meme, kjer je moja neka krasna slika od včeraj, ki ga je naredil novinar Dela, in piše, »oprostite, ampak ta zakon je protiustaven«. In mi imamo vse preveč tovrstnih zakonov. Včeraj smo imeli en grozen, grozljiv dan v Sloveniji, veste zaradi česa, in mi se moramo začeti spraševati o nasilju sistema. O nasilju sistema in kdo ga soustvarja. V veliki meri ga mi tukaj soustvarjamo. Zaradi tega nasilja sistema imamo potem, po domače povedano, da ljudem tako ali drugače poči film in neke vrste agresije, ko se znesejo nad šibkejšimi, švohotnejšimi ali tistimi, ki se ne znajo braniti. To je problematika, s katero se moramo mi dosti bolj resno ukvarjati skozi celo zakonodajo. Ob vsem tem, kar tu poslušam, to opravičenje, se spomnim enega znanega madžarskega filozofa Györgya Konráda in njegovega koncepta antipolitike, ki je govoril o starem totalitarnem sistemu, ki je nekako rekel, dobro, saj tisti sistem je bil, kakršen je bil, ampak moja glava je še vedno ostala moja glava. V neki knjigi celo piše, v spalnici sem še vedno lahko počel, kar sem počel. Ajde, bubašvabe so ti dali v steno, pustimo stati, ampak skozi tovrstno zakonodajo takšna antipolitika v bistvu ne bo več možna. Neke prakse tudi kažejo, da te blazne gore podatkov, ki se zberejo, niso učinkovite in da umetna inteligenca vedno ne deluje ravno najbolje. Glejte nesrečni primer včeraj, pol dneva rabimo, da se nek videoposnetek umakne. Če bom pa dal od Botticellija Venero, me bo pa Facebook čez 5 minut začel opozarjati, dajte stran, umaknili bomo. Se mi zdi, da moramo te zadeve nekako gledati v tej luči in seveda tudi v luči 35. člena Ustave. Tu se bom ustavil. Ostale amandmaje bom pa še potem naprej razlagal. Hvala.","Trček, Franc",2017-02-14 00:00:00,"Neke prakse tudi kažejo, da te blazne gore podatkov, ki se zberejo, niso učinkovite in da umetna inteligenca vedno ne deluje ravno najbolje."
ParlaMint-SI_2017-02-14-SDZ7-Redna-27.u214,"Hvala za besedo. Moj postopkovni predlog bo, da se mi kolega, ki ga sicer drugače dokaj cenim, ampak tukaj se zelo razhajava, opraviči. Ker nekako je bilo povedano, kot da je Združena levica ta in jaz osebno človek, ki nekako policiji ne zaupa. Kot da jaz kažem s prstom nanjo, glej, grdi, barabe, gor in dol, kar je daleč od tega. Če se dotaknem te nesrečne strategije, ki ni strategija, verjetno bi bilo boljše, da bi se tistih 450 tisoč evrov dalo v neko opremo, pa bo dr. Gorenak povedal ali pa Dobovšek, ki ga ni, v katero opremo, ker sta nekako vseeno vidna strokovnjaka za to. Ob navedenih dveh gospodih, pa lahko to zveni omnipotentno ali ne, sem verjetno v tem sklicu državnega zbora jaz tretji človek, ki se najbolj zaveda, mogoče celo boljše od katerega od njiju dveh, ker je vseeno moje strokovno področje bilo, da slovenska policija zelo šepa na dejstvu, da živimo v digitalizirani družbi. In na ravni kadrov, ki se trudijo, in na ravni opreme. Govorim lahko o digitalni forenziki, govorim lahko o celi vrsti zadev. Marko je govoril, kako boš sledil avtu in potem boš pač samo to tablico razbral, kar sicer ni v celoti res. Na kaj mi opozarjamo? Opozarjamo na to, da je treba te zadeve bolj preučiti in jih bolj resno urediti. Ker vse tuje izkušnje kažejo, da samo neko zbiranje podatkov in mletje, in z napol defektno umetno inteligenco, kvečjemu naredi več škode kot koristi. Veste, s pregledom vseh nas na letališčih problema terorizma ne bomo rešili in tudi s temi ukrepi problema terorizma ne bomo rešili. Zato, prosim, ne vem, mogoče preveč profesorsko nerazumno govorim, ampak nikjer nismo trdili, da se ta področja ne rešujejo. Navsezadnje, mi smo imeli neko razpravo, kjer je bila ta ista informacijska pooblaščenka v prvi tretjini mandata, ko smo se pogovarjali o problematiki dronov, ki bi jo bilo treba reševati. Recimo, sosednja Avstrija je šla v to in je sprejela relativno dober zakon, po katerem se drugi zgledujejo. In to je nekaj, na kar jaz opozarjam. Na tak rokohitrski način se pa tega ne rešuje. Jaz bi mogoče celo znal kakšen amandma popraviti, ki se na to nanaša, ker lahko odkrito povem, je neka cela plejada ljudi, mlajših od mene 10, 15 let, ki so bili moji študentje, ko sem bil asistent ter mladi docent, in je škoda, da vsaj pol ducata njih ni zaposlenih v slovenski policiji, ker bi jih potrebovala. Hvala za besedo.","Trček, Franc",2017-02-14 00:00:00,"Ker vse tuje izkušnje kažejo, da samo neko zbiranje podatkov in mletje, in z napol defektno umetno inteligenco, kvečjemu naredi več škode kot koristi."
ParlaMint-SI_2017-09-26-SDZ7-Redna-33.u138,"Najlepša hvala. Vseeno bi rad vrnil tok razprave k bistvu, k argumentaciji, zaradi česa je potrebno priporočila sprejeti, zaradi česa je potrebno biti pragmatičen, zaradi česa je potrebno občutiti in verjeti v čas in prostor, ki nas obkrožata, in slediti nečemu, kar nas pa lahko v prihodnosti ogroža. Kje strateško je Evropa, lahko rečemo, izredno bogata hiša? Lahko rečemo, da je pred pred nesluteno novo revolucijo v industriji, kateri tuji mediji – ali pa del tega poteka v sosednji Zvezni republiki Nemčiji. Torej smo pred četrto industrijsko revolucijo, smo pred elektromobilnostjo, smo pa pod, lahko rečemo, umetno inteligenco, ki prihaja v naše vsakdanje življenj. Torej smo pred neslutenimi spremembami, ki bodo to evropsko hiš naredile lahko še bolj bogato. Po drugi strani pa se ta bogata hiša danes tukaj zaradi zelo naivnih politikov sooča s tem, da ima ta bogata hiša izredno poceni, skromne ključavnice na svojih vratih vstopa v to bogato hišo. Tega se zavedajo bogate arabske države, tok beguncev ni naraven, ampak je spodbujen. Islam se predvsem zaveda, da zadnja stoletja ni ničesar naredil na razvoju znanosti, umestnosti, kulture, vsega ostalega, zaradi tega črpanje naravnih virov, nafte in plina prispeva k temu, da bogate islamske države se zavedajo svojega klavrnega konca. Tudi to je del teh migracij in tudi to je del tega, da ti ljudje prihajajo ilegalno tudi v Republiko Slovenijo, predvsem pa seveda v tiste bogatejše države v Evropi, kot so Nemčija, Avstrija, pa tudi ne nazadnje tudi Španija, Francija itn. Torej, prvič se moramo zavedati svoje geostrateške situacije. Drugič, moramo biti pragmatični, da se ne bomo spraševali še enkrat v prihodnje, da ne bomo uporabljali besedne zveze, ki je najhujša. V obrambni politiki, v strategijah so najhujše besede, ko pride do neke klavrne situacije: Zdaj je, kar je. Ne bi rad slišal teh besed tukaj v parlamentu, da.pustimo preteklost, zdaj je, kar je. Ne bi rad, da bi se o tem drugo leto pogovarjali. Dejstvo je, da nam Avstrija kot sosednja država ne zaupa. Zaradi tega so vse te kontrole, ki so, na mejah. Že v prvih fazah morate vedeti, sem se pogovarjal s številnimi politiki, tudi osebno s Sebastianom Kurzem, njegovo osebno stališče je bolj ostro in bolj radikalno od mojega stališča do teh zadev. Tudi Österreichische Volkspartei oziroma Avstrijska ljudska stranka se je nekako morala distancirati od socialistov in zaradi tega tudi rešuje status. Lahko rečemo, da je center Gradca, glavnega mesta Štajerske, dobesedno muslimanski, na Dunaju veliki problemi v določenih predelih [[..]]Kolega Zajc je prej govoril, da etiketiramo te ljudi, naštejte mi, koliko od 540 tisoč Slovencev, ki živijo v tujini, se jih je razstrelilo. Naštejte, koliko Poljakov, Čehov in vseh ostalih, ki jih je tudi veliko število v Nemčiji, se je razstrelilo. Ni se. Sam sem bil 19. decembra lansko leto v večernih urah v Berlinu, več nekaj sto metrov stran od tega božičnega sejma, če ne bi imel štajerskih navad in če ne bi prvič, ko sem prišel v Berlin, šel na kapljico rujnega, po vsej verjetnosti bi lahko skupaj z žrtvami zaključil na tem sejmu. In ko vidiš vse te ljudi, ker sem bil potem na večerji gost enemu zdravniku, ki je prihajal iz nočnega dežurstva, ko je razlagal o številnih ne samo mrtvih, ampak invalidih, poškodovanih, z izmaličenimi udi, otroci, ženske; potem sem se zavedal, kako hitro si lahko žrtev in kako blizu je lahko neka nesreča. Spoštovani kolegi, tisto, kar govorimo v Slovenski demokratski stranki, je pragmatizem, je nekaj, za kar bi nek politik moral imeti večino znanj, izkušenj, informacij, da lahko kreira usodo svojega naroda. Slovenija je v tem času, da je njeno notranje okolje predvsem del poslovnega okolja, pomeni tudi varnost, varnost te države, varnost vlaganj in varnost kot ena izmed bistvenih elementov, glede katerega ima Slovenija v tem trenutku svojo strateško prednost. Marsikdaj smo kritični do našega poslovnega okolja, ki je nekonkurenčno, varnost pa je tisto, kar nam daje konkurenčnost tudi pri morebitnih vlaganjih. Oprostite, kot veste, sem človek, ki ima svojo humanitarno noto, ki sem jo izkazoval tudi v tistih letih, ko smo v Sloveniji imeli več kot 60 tisoč beguncev; ampak pri ilegalnih migracijah zame velja številka 0. Država pade na svoji suverenosti, najbolj pomemben konstitutivni element države pade, ko ne izvajaš suverenosti na svojih mejah. Mi svoje suverenosti nismo prenesli z Lizbonsko pogodbo na Evropsko unijo; svojo suverenost, svojo varnost moramo izvajati tukaj in sedaj. Povečan tok migracij, ki je že v naših sosednjih državah, narekuje, da odpremo oči. Bil sem v Črnem lesu septembra 2015, ko so prihajali na področje Slovenije prvi migranti. Že takrat sem se skupaj s policisti, gasilci, z županom lahko prepričal, da ne gre za nobene begunce, da gre za tipične ilegalne migrante z iPhoni, z džinsom, oblečeni v tekstilna oblačila za nekaj 100 evrov; in to v okolju, kjer ima naše kmečko prebivalstvo pokojnine manj kot 200 evrov, kjer zbiramo zamaške za otroke, kjer smo bili večino časa nerazviti v primerjavi z Ljubljano, izredno nerazviti. Oprostite, mi smo to državo postavili za slovenski narod. Mi smo to državo postavili zato, da bo našim državljanom, državljankam šlo boljše. Slovenci in Slovenke smo tudi humanitarni, smo pripravljeni pomagati; ampak oprostite, vstop nekih ljudi, ki jih nismo priklicali, ki nimajo nobene veze z begunci, ki prežijo pred svojo smrtjo ali velikimi nevarnostmi, ilegalni migranti s tem nimajo ničesar. Tega se moramo zavedati in to moramo ločiti strogo, predvsem pa tukaj in sedaj. In to ni nobeno strašenje, gre za to, da faktor presenečenja, ki ga pa izvajajo številne teroristične skupine, narekuje, da se s tem lahko soočimo tudi v Sloveniji. Tega si nikoli ne bi želel, nikoli si ne bi želel, da bi pred blagovnim centrom videl trupla izmaličenih Slovenk in Slovencev ali pa otrok. Tega si ne bi nikoli sam pred sabo oprostil, da sem bil premalo odločen; tudi v različnih priporočilih, različnih dejanjih v Državnem zboru. Zaradi tega, spoštovani kolegice in kolegi, kar želim tudi sam povedati, je pragmatizem, je modra glava, je nekaj, kar nas mora zgodovina naučiti, kar nas lahko nauči Rimski imperij ali zahodno rimsko cesarstvo v svojih zadnjih izdihljajih med letom približno 200 našega štetja do leta 450, ko so se podobne zadeve tudi tam dogajale. Ko so horde ljudi prišle v Rim, takrat so se v Rimu ugasnile luči in v Evropi je bila približno 600 let dobesedno tema. Dobesedno tema v smislu civilizacijskega napredka. In tudi tukaj, dragi Slovenke in Slovenci, dragi kolegi, apeliram na pragmatizem, apeliram na državnega sekretarja na Ministrstvu za notranje zadeve, da jasno in glasno postavite vse morebitne zadeve na naše slovenske meje, da daste jasno vedeti, da je Slovenija neprehodna država, da v Sloveniji veljajo zakoni in veljajo pravila za begunce in za ilegalne migrante. In to je tisto, o čemer se moramo pogovarjati. Kot veste, Slovenska demokratska stranka, največkrat s kolegom Grimsom in s kolegom Gorenakom smo apelirali, bili smo državotvorni tudi takrat, ko je šlo za policijske ukrepe. Spoštovani državni sekretar, se zavedate, da nismo stranka, ki meče polena pod noge; ko ste se soočali z najhujšo krizo na tem področju, smo bili tisti, ki smo bili državotvorni, ki smo sodelovali. Seveda bi pa bilo to sodelovanje lahko boljše, lahko bi imeli manj stroškov, manj preglavic, manj problemov, če bi to, kar je danes kolega Grims rekel, začeli udejanjati že morda pomladi leta 2015. Upam, da smo se iz tega nekaj naučili. To želimo povedati in želimo, da smo se iz tega nekaj naučili. Pred novim tokom, ki bo, glede katerega sem globoko prepričan, ne smemo se uspavati, da se moramo na ta tok pripraviti z vsemi svojimi atributi, z vsemi svojimi sredstvi, z ljudmi, z vojsko, s policijo, tudi z varnostno-obveščevalnimi službami, sodelovati maksimalno na tem področju in zavarovati slovenstvo, zavarovati meje slovenske države. Najlepša hvala.","Breznik, Franc",2017-09-26 00:00:00,"Torej smo pred četrto industrijsko revolucijo, smo pred elektromobilnostjo, smo pa pod, lahko rečemo, umetno inteligenco, ki prihaja v naše vsakdanje življenj."
ParlaMint-SI_2018-03-07-SDZ7-Izredna-54.u24,"Spoštovani vsi, ki spremljate to sejo! Varnosti se zavemo šele ko smo ogroženi, in takrat je prepozno. Zakaj je varnost pomembna? Pomembna je zato ker če je država varna, potem pridejo investicije, se zažene gospodarstvo, imamo turizem, poberemo davke in davki grejo za šolstvo, zdravstvo, pa tudi vojsko. Če tega ni, potem sistem razpade. Kaj je v našem nacionalnovarnostnem sistemu? Če pogledamo – Sova stavka, policija stavka in ima premalo uslužbencev, vojska ima negativno oceno. Treba je iskati odgovore na sodobna ogrožanja. S takšnim sistemom vsekakor ne. Treba ga je posodobiti. Če smo se na referendumu odločili za Nato, potem je prav, da izpolnjujemo te pogoje, kajti ugled je pomemben tudi za ostalo: za arbitražo, za odnos do Hrvaške, ki ga je treba redefinirati, za Mercator, za rešitev Nove Ljubljanske banke in vse ostalo. Če ugleda nimamo v Evropski uniji, potem ne bomo dobili želenega. In pa seveda, kaj je problem z denarjem? Samo en majhen segment. Denarja, kot vidimo, je dovolj. BDP raste, s tem se Vlada hvali, dovolj ga je za 2TDK, dovolj ga je za banke, dovolj ga je za žilne opornice in vse ostalo. Ali ga je dovolj tudi za vojsko? Pa ne samo denarja, kaj je še z vsem ostalim? Če pogledamo varnostne razmere v svetu; ogrožanja se spreminjajo. Ali se spreminja tudi obrambno-varnostni sistem? Smo v 4. industrijski revoluciji – umetna inteligenca, biotehnologija, kvantna fizika, kibernetski svet, kripto svet in seveda hibridna ogrožanja. Na vse to moramo iskati odgovore in prilagoditi nacionalnovarnostni sistem. Seveda se vloga vojske v tem sistemu spreminja – od tiste klasične obrambne vojaške v povsem drugačno – in temu se mora sodobna vojska prilagoditi. Najšibkejši člen v tem sistemu vidimo, da je človek, ne pa tehnologija. Denar za tehnologijo je, ampak problemi so v človeku in problemi v sodelovanju med ministrstvi. Zakaj? Prihodnost sodobnega sistema je vojak, je policist in so tudi drugi uslužbenci, tudi problemi v civilni zaščiti. Treba je prilagoditi izobraževanje in usposabljanje in pa seveda varnostno kulturo. Zakaj varnostno kulturo? Ta je najbolj pomembna. Odgovori na sodobna hibridna ogrožanja se kažejo na varnostnem, gospodarskem, socialnem in kulturnem področju, se pravi, morajo sodelovati vsa ministrstva. In v fokusu so sedaj mladi, kako jih pritegniti v poklic, kako bomo zagotovili kariero teh mladih v poklicu potem ko bi morali zgodaj nehati s poklicem, kako jih zainteresirati, da bo poklic ugleden v družbi. Zato so potrebne spremembe. In kakšno vojsko si v bodoče želimo? Jaz pravim pluralno vojsko – ne več tisto klasično, kot jo imajo vsi v mislih –, ki bo sposobna odgovarjati na varnostne izzive. Poskrbeti je treba za izobraževanje in usposabljanje, za razvoj stroke in pa seveda za karierni sistem. Cilj pa je varno življenje vsakega posameznika in varna Slovenija. Hvala.","Dobovšek, Bojan",2018-03-07 00:00:00,"Smo v 4. industrijski revoluciji – umetna inteligenca, biotehnologija, kvantna fizika, kibernetski svet, kripto svet in seveda hibridna ogrožanja."
ParlaMint-SI_2018-03-07-SDZ7-Izredna-54.u86,"Ja, časa tako nimam, imam minuto in pol, ampak moram še povedati nekaj dejstev. Ministrica, jaz vas spomnim, da Slovenska vojska niso samo vojaki, častniki, podčastniki; tu so zelo pomembne civilne osebe v Slovenski vojski. Slovenska vojska ima tudi nižje in višje vojaške uslužbence, ki so pomemben podporni element enotam Slovenske vojske, tako v kasarnah kot pozneje na terenu in tudi v tujih misijah. S tem zakonom ne rešujete ničesar za civilne osebe, še vedno so podhranjene; ravno civilne osebe odhajajo, visoko strokovne, tudi to sem vam danes govoril. Govoril sem vam, da ste drugorazredni; jaz sem bil vseskozi gentlemanski, subtilno z vami kot z žensko sem ravnal. Če bi bil tam moški na tisti strani, bi mu rekel marsikaj drugega. Zdaj bom povedal, zaradi česa. Ista vlada, v kateri se je zaposlilo 8 tisoč 300 javnih uslužbencev – v letu in pol, to pomeni eno celo vojsko javnih uslužbencev [[…]]Ministrstvo za javno upravo, 94 % povečanje v času umetne inteligence, v času, lahko rečemo, četrte industrijske revolucije, kjer se ta mesta zmanjšujejo, kjer se povezujejo podatki. In poglejte, tako so z vami ravnali vaši kolegi v Vladi. Saj vidite, kako danes delajo z vami, ministrica. To so vaši kolegi. Torej, gre za prioritete. In prioriteta te vlade nikoli ni bila Slovenska vojska. Gre za kozmetične popravke, ki ne bodo delovali. To je bilo bistvo današnje seje. In tisti, ki imamo nekaj pojma in tudi tisti, ki mi sedaj pišejo na telefon, visoki častniki, podčastniki Slovenske vojske so istega mnenja, kot smo v Slovenski demokratski stranki. To je bilo bistvo te seje. Najlepša hvala.","Breznik, Franc",2018-03-07 00:00:00,"Ista vlada, v kateri se je zaposlilo 8 tisoč 300 javnih uslužbencev – v letu in pol, to pomeni eno celo vojsko javnih uslužbencev [[…]]Ministrstvo za javno upravo, 94 % povečanje v času umetne inteligence, v času, lahko rečemo, četrte industrijske revolucije, kjer se ta mesta zmanjšujejo, kjer se povezujejo podatki."
ParlaMint-SI_2018-02-14-SDZ7-Redna-38.u62,"Najlepša hvala za besedo. Spoštovane kolegice in kolegi! Pred nami je zadnja tretjina tako imenovanega trojčka absurdnih realsocialističnih zakonov. Tukaj imamo sedaj tretjega. To je Zakon o spodbujanju investicij. Vlada Mira Cerarja se je, lahko rečemo, skoraj do izteka tega mandata trudila, da čim bolj poslabša slovensko poslovno okolje. Visoki DDV, dohodninski razredi, dodana vrednost, torej velike dohodninske lestvice, po drugi strani nenormalne birokratske ovire, večanje teh birokratskih ovir, država, ki ima 20 tisoč zakonov in podzakonskih aktov, vlada, ki je zaposlila zadnje leto in pol skoraj 8 tisoč 500 ljudi v javnem sektorju in širila slovensko birokracijo v času, ko cel svet govori o umetni inteligenci, vstopu v četrto industrijsko revolucijo, povezavi podatkov, kjer vsak normalen ekonomist pozna prvi stavek, ki govori o vitki državi, govori o zmerni porabi javnih in državnih financ za potrebe države ali pa upravljanja države, po drugi strani pa razvoj podjetništva. Vse to so znamenja, ki kažejo na to, da ima ta država izredno slabo poslovno okolje z več vidikov. K temu lahko naštejemo popolnoma monopoliziran položaj vzgojno-izobraževalnega procesa, ki ne da na trg kadrov, ki bi zadovoljevali potrebe novonastajajočih tehnologij, tako bionike, mehatronike, nanotehnologij, inženirstva. Ta vlada je popolnoma izmaličila zakon o dualnem šolskem sistemu, imamo samo štiri poklicne skupine, imamo 54 podpisanih pogodb o dualnem šolskem sistemu, v celem svetu okrog nas, predvsem Avstriji, Nemčiji in Italiji, izredno dobro funkcionira dualni šolski sistem. Sedaj pride na koncu, ko je vse uničeno, z nekim zakonom, ki bo samo tiste, ki bodo, lahko rečemo, požegnani, jim bo dal posebne pogoje za neko investicijo. Jaz bom potem, ker ne bom imel toliko časa, povedal, kakšen je bil postopek glede Magne. Kakšen dobesedno pravno sporni postopek, ustavno dobesedno sporni postopek so tudi pripeljali pri sami Magni. Do zdaj tega nisem govoril, zdaj vam bom pa dobesedno dokazal, gre za zlorabo, to je ustavno sporno, popolnoma povoženje vseh zakonskih členov, tudi kar se tiče urejanja prostora in vsega ostalega. Potem boste rekli, da sem proti Magni. Človek je hotel pripeljati Magno že 2012, ni proti Magni, gre pa za posebne postopke, ki jih zlorabljate. To je tipičen primer, kjer se bo spet zlorabljajo postopke – to, kar je tudi kolega [[…]]Kar je absurdno, se strinjam z Združeno Levico ali pa sedaj z Levico, ker je to res. Torej, v tem trenutku, ko je poslovno okolje uničeno, pa mi dobesedno, po drugi strani, slovenske delavce strašimo s tem, da bomo še bolj poceni delovno silo z juga, bivših nekdanjih republik pripeljali. Torej Slovenija bo znana po popolnoma, lahko rečemo, zaprtem delu, po eni strani, zaradi slabših poslovnih pogojev, po drugi strani bomo pa uvažali nizko cenovno delovno silo. In to je naša dodana vrednost! Še dva zakona pred tem govorimo vsi o socialnem podjetništvu. Pa ljudje božji, milijardo evrov dajemo v šolski sistem zato, da bo naš končni produkt socialno podjetništvo! Ja, socialno podjetništvo kot dodatek nekemu resnemu gospodarskemu sistemu. Poglejte, Zakon o spodbujanju investicij – to je celo upravno sporno. O tem govori tudi Zakonodajno-pravna služba, 69. člen Ustave, govori, ni popolnoma razjasnjeno ta razlastitev, ki se bo zgodila. Kot je nekdo pred menoj danes rekel, ja, ta zakon pa tudi dovoljuje slovenskim podjetjem. Katerim podjetjem? Katera podjetja imajo toliko kapitala, ki stojijo danes pred slovensko vlado in govorijo, da bodo investirala v slovensko poslovno okolje in zaposlovala toliko ljudi? Koliko malih podjetnikov ima toliko denarja, da bo v ta zakon prišlo? Koliko malih podjetnikov pa danes, če bi jim dali boljše pogoje, če bi jim dali, bi zaposlili mogoče dva, tri ljudi, pa bi bilo 10, 20 tisoč takih malih podjetnikov, pa bi na koncu bilo to 40 tisoč novih delovnih mest lahko v nekem relativno srednjem roku. Pa morda bi bili to podjetniki, ki bi bili bolj v IT sistemih, v nanotehnologijah – vse to, kar govorim –, pa bi ti ljudje lahko danes zaposlovali ljudi, kjer ne bi bila minimalna plača, kjer bi se pogovarjali o daleč preko tisoč evrov neto plače in tako naprej. Tukaj se začne! Začne se z dobrim poslovnim okoljem, z debirokratizacijo, z liberalizacijo, s prodajanjem tistega državnega premoženja, ki ga ne potrebujemo – seveda institucijam, ki so, lahko rečem, v neki verigi ali pa v isti branži. Tukaj se začne! Da pa na koncu minister za gospodarstvo, ki ni imel nobene moči v tej vladi, na koncu reče, sedaj pa bomo mi sprejeli ta zakon o spodbujanju investicij – poglejte, to pa je absurd! Poslovno okolje ste uničili in Slovenska demokratska stranka ravno zaradi tega vsega, kar sem naštel, tega zakona seveda ne bo podprla. Najlepša hvala.","Breznik, Franc",2018-02-14 00:00:00,"Visoki DDV, dohodninski razredi, dodana vrednost, torej velike dohodninske lestvice, po drugi strani nenormalne birokratske ovire, večanje teh birokratskih ovir, država, ki ima 20 tisoč zakonov in podzakonskih aktov, vlada, ki je zaposlila zadnje leto in pol skoraj 8 tisoč 500 ljudi v javnem sektorju in širila slovensko birokracijo v času, ko cel svet govori o umetni inteligenci, vstopu v četrto industrijsko revolucijo, povezavi podatkov, kjer vsak normalen ekonomist pozna prvi stavek, ki govori o vitki državi, govori o zmerni porabi javnih in državnih financ za potrebe države ali pa upravljanja države, po drugi strani pa razvoj podjetništva."
ParlaMint-SI_2018-02-15-SDZ7-Redna-38.u149,"Ja, poglejte, protiustavnega zakona seveda ne bomo podprli. Pa ne gre samo za protiustavni zakon, zdaj lahko obrazložim tudi, da gre za zakon, ki deli tuje in slovenske podjetnike med prvorazrede in drugorazredne. Slovenija je polna manjših podjetij, manjših posameznikov, in ti posamezniki imajo marsikdaj know-how tudi za velike multinacionalke, so zajahali neke tržne niše in delajo. Če bi poznali slovenski gospodarski sistem, bi vedeli, da Slovenija v bistvu nima multinacionalk, mogoče razen Gorenja, Krke, vse ostalo so pa srednja podjetja, večinoma pa vse manjša podjetja. Manjša podjetja nimajo kapitala, da bi lahko sploh prišla v ta zakon. In kaj se zdaj dogaja? Torej prvorazredni in drugorazredni v okolju, ki ste ga v treh in pol letih dodatno uničevali. 8 tisoč 500 ljudi v letu pa pol pride v javni sektor, in to v času četrte industrijske revolucije, v času, ko se kompletne baze podatkov s pomočjo umetne inteligence združuje, kjer vsako delo, ki je monotono, ki se ponavlja, dobesedno ne bo več potrebovalo delovne sile. Davki ostajajo na predkrizni ravni, na 22 %, dohodninske lestvice, ki so nestimulativne za vrhunske inženirje, da bi prišli v Slovenijo. Slovenska tehnična inteligenca popolnoma odrinjena od javnega odločanja. Slovenska tehnična inteligenca odhaja v Nemčijo, Avstrijo, Švico, v Ameriko, kjer imajo dobro poslovno okolje. In na koncu, ko je vse uničeno, pridete z zakonom, ki bo požegnjal dobesedno naše in vaše, in potem bo dobil denar, tako kot za Magno 40 milijonov, potem bomo še malo zadaj barantali in še razlaščali. Taki politiki moramo reči ne!, odločen ne!, in takim zakonom. To je tipičen zakon, kot bi rekel KPK, kjer je pripravljena podlaga za tipično sistemsko korupcijo. To je tipični zakon za sistemsko korupcijo. Podjetništvo lahko diha enako in mora imeti enak zrak, enak prostor, da lahko zadiha in da se lahko razvija. In v Sloveniji se podjetništvo v birokratski miselnosti, v podjetniški nesvobodi, v šolskem monopolu, ki se sploh ne prilagaja, ki ga držite na statusu quo, ki sploh ne daje kadrov, ki bi jih resna podjetja potrebovala, vi na koncu tega mandata želite še en tak zakon, ki bo posvetil nekaj par vaših podjetnikov. In kdo so v večini veliki podjetniki v Sloveniji? Največkrat tisti, ki so pokradli družbeno premoženje, največkrat tisti, ki so že neka podjetja, pokradli delavstvo in so danes na strani slovenske izrojene levice. To je najhujše. To niso manjša družinska podjetja, ki jih je zelo malo, da bi se razvila do statusa, kjer bi lahko stopila ali pa imela sploh pogoje za tak zakon. Zato na to opozarjamo ves čas v Slovenski demokratski stranki in zato bomo proti takemu zakonu, ki je protiustaven in ki na koncu daje neko potuho nekim posvečenim ljudem in daje tudi podlago za sistemsko korupcijo.","Breznik, Franc",2018-02-15 00:00:00,"8 tisoč 500 ljudi v letu pa pol pride v javni sektor, in to v času četrte industrijske revolucije, v času, ko se kompletne baze podatkov s pomočjo umetne inteligence združuje, kjer vsako delo, ki je monotono, ki se ponavlja, dobesedno ne bo več potrebovalo delovne sile."
ParlaMint-SI_2018-03-16-SDZ7-Izredna-55.u86,"Hvala za besedo. Prihajam za enim zanimiv duelom, jaz, če se prav spomnim isto imenskega filma, se ta zaključi nekako tako, da tisti lastnoročno skoraj eno celo vojsko premaga sam in ostane z eno luštno punco na koncu, bolj tako, da malo sprostim to napetost, ki je zdaj nastala pa poskusimo iti potem nazaj, se pravi v tisto kar je danes, se pravi kot nekako ste rekli glede prihodnosti Slovenije in tako, da se pogovarjamo, jaz bi samo z vidika Ministrstva za finance nekatere stvari povedal, se pravi v tem vašem gradivu ste nekako izpostavili določena tveganja oziroma izpostavili določeno skrb, zaskrbljenost glede recimo zadolžitve, glede obsega se pravi tega dolga, kakšen je, tudi iz vidika obresti in tako naprej, kar so vse lahko dejansko velike težave, posebej za neko majhno, odprto gospodarstvo kot je Republika Slovenija kjer je BDP kakršen je in dejansko je naša recimo nihajnost, ko pridemo v recesijo ali pa, ko gremo v konjunkturo zelo velika, se pravi, mi bistveno bolj nihamo navzgor ali pa navzdol in s tem tudi javnofinančni prihodki oziroma tudi odhodki in ravno zaradi tega moramo imeti morda nekoliko boljše, to ni ravno finančni izraz, ampak amortizerje pri tem, da v tistem trenutku, ko primanjkuje lahko nekako stimuliramo oziroma, ko je, lahko temu rečemo več, dajemo na stran, zaradi tega, da dejansko vse skupaj nekako uravnavamo in omogočimo, da je v tej državi življenje poteka znosno in tudi z nekim pogledom na dolgi rok kako se bomo razvijali. Zdaj kar je ta Vlada delala v tem času, poudarjali ste predvsem kar se tiče tega dolga in tako naprej in vseeno je treba poudariti, da relativni delež dolga, če pogledamo leto, se pravi 2015, ko smo dosegli najvišji delež dolga v BDP, ko je bilo to 82,6 %, zdaj počasi prihajamo, upam, da konec leta bomo dosegli manj kot 72 % delež dolga v BDP, kar je več kot 10 odstotnih točk razlike. Zdaj zakaj se strinjam? Treba je dati absolutne cifre na mizo, ampak dejstvo je, da kadar gledamo države, ko funkcionirajo in tudi, če bi to nekako poenostavili in dali na raven neke fizične osebe, kar je ta Vlada skušala delati, je to, da je sprejemala ukrepe na tak način, da, če bi pogledali na ravni fizične osebe, je plača rastla in na ta način je lažje tudi v relativno gledano manjši delež svojih odhodkov dajala za te obresti in obroke. Uspešno v tem času je bilo narejenih, narejeno marsikaj, od refinanciranja dolga, s čimer se je doseglo tudi to, da je obseg obresti, ki jih plačujemo se znatno znižal, to nam je dalo tudi dodaten fiskalni prostor in s tem se lahko dobro dela. Če pogledam obresti, še leta 2014, ki so bile skoraj milijardo 100, v letošnjem letu se pričakuje, da bodo prišle nekaj nad 800 milijonov evrov, kar pomeni, da se znajdemo v situaciji, ko imamo 200 milijonov, ne bom rekel, da imamo toliko več denarja, ampak toliko manj ga dajemo za obresti, kar pomeni, da ga lahko namenimo za kaj bolj smiselnega. In zakaj je to toliko pomembno? Pomembno je zato, ker vsaka Vlada ima pri sebi in, ko mi se pogovarjamo o konsolidaciji javnih financ, mora imeti to v mislih, da slej kot prej pride naslednja recesija in na to se je treba seveda pripravljati. In nekako lekcije, ki jih je tudi ta država vzela oziroma se jih naučila v vsem tem času, je tudi to, kar mi tudi pogosto, se pravi, se pogovarjamo, pa je morda včasih težko razumljivo, kaj je to strukturni primanjkljaj? To je nekaj, ne vem, ena znanost skoraj, da ne pa ni, se pravi, če gledamo mi gospodarstvo kako niha, gre gor, gre dol, gre gor, gre dol, mi moramo priti v situacijo, da, ko smo nekje na sredini, se pravi, v ničelni poziciji, da takrat približno toliko zberemo denarja kot ga rabimo za normalno delovanje države, da takrat, ko gremo potem nad potencialno rast, nekaj prihranimo, ko gremo recesijo, ta denar potem dodatno trošimo in se seveda zadolžujemo. Pri tem je pa treba povedati, da ena lekcija, tista na katero sem meril je to, da če gremo pogledati obdobje pred zanjo krizo, se pravi takrat, ko se dejansko so potekale priprave na naslednjo recesijo in dejstvo je, da je to bilo v tistem času dokler je prišla recesija. Recesija je prišla tam 2009, nekoliko kasneje, ampak temelj, jedrni del priprav se je dogajal v obdobju 2004 do 2008 in takrat, če gremo gledati kaj se je dogajalo, povečevala se je potrošnja in zniževali, zniževal se je tisti del, ko naj bi prihajale javne dajatve notri. Se pravi, ko gledamo mi krivuljo namesto da bi bila ravnotežni položaj v sredini, se je ravnotežni položaj postavil na vrhu tistega hribčka, in če to narediš pomeni, da si državo postavil v neravnovesje. Ravno zaradi tega neravnovesja, zardi teh, lahko rečemo, napak v izračunih, ko očitno je prišlo do nekega nerazumevanja kaj je to nadpotencialna rast, kdaj je podpotencialna rast, itn., ravno zaradi tega smo prišli v situacijo, ko je bil padec toliko večji in taka manjša napaka v kalkulaciji je stala tam ene 5, 6 milijard evrov. To ni 70 jurjev na maketi. To je 5, 6 milijard evrov in to so tiste stvari, ki se potem tudi poznajo. Tudi če boste šli gledati v tistem obdobju bruto zunanji dolg, smo šli iz 15 milijard na 40 in približno tam smo tudi danes. Razlika je samo v tem kako se bruto zunanji dolg deli med državo in zasebna podjetja. Velik del tega je tudi skozi sanacijo bank prevzela država. Zdaj, in to je tisto kar sem hotel na nek način nekoliko izpostaviti, in ko se pogovarjamo o prihodnosti Slovenije, povedati da je konsolidacija javnih financ oziroma potom tega ko jih konsolidiramo, zdrave javne finance, vzdržne javne finance, je ena zadeva, ki je za razvoj in blagostanje države pomembna na dolgi rok. Se pravi, da imamo vsi, ne glede na to katera Vlada bo naslednja, bo imela to v mislih, bo gledala kje smo in nastavljala in uravnoteževala prihod, javnofinančni prihodke in javnofinančne odhodke na tak način, da bomo lahko tudi naslednje krize uspešno preživeli, ker dejstvo je, da ta država ni tukaj zaradi sistema, ampak zaradi ljudi. Tako, da še nekatere druge zadeve, ki so bile rečene danes, je bilo marsikaj zanimivega, ampak razne te spremembe kar se tiče obremenitve plač, itn. Mislim da pri tem v tej hiši smo si skorajda vsi edini, da je mednarodno primerjalno in to je dejstvo, so plače pri nas nekako primerjalno z drugimi bolj obremenjene, še posebej pri nekoliko višjih plačah in se pravi, da imamo pa nekaj manevrskega prostora drugje pri odločitvi premoženja, itn. In vmes je bilo tudi rečeno, en tak zanimiv stavek, zakaj Republika Slovenija ne bi bila davčna oaza, da pripeljemo tuje investicije v Republiko Slovenijo. Trenutno Republika Slovenija ni davčna oaza in uspešno privablja tuje investicije. Zaradi tega, ker je bilo še marsikaj drugega potrebnega, da začnejo tuje investicije spet prihajati oziroma se krepiti in to ni zgolj davčna politika oziroma davčno okolje. In če pogledamo kaj se je tudi dogajalo pri teh večjih reformah oziroma zniževanju obremenitev, ker recimo davek od dohodka pravnih oseb, efektivna davčna stopnja še pred kratkim je bila tam nekje nad 12 %, 12,5 tiste države ki so tam, jih pa mi na nek način že skoraj jemljemo kot davčne oaze, kar pomeni, da Republika Slovenija z [[nerazumljivo]]davčnimi stopnjami z naslova davka od dohodka pravnih oseb je relativno darežljivimi olajšavami in režimo, se pravi od tega, da lahko neomejeno časa prenašate davčne izgube, do tega, da lahko, se pravi, imate 40 % olajšavo za investicije, osnovna sredstva, ki je neomejena navzgor, do tega, da imate 100 % olajšavo za vlaganje v raziskave in razvoj, ki je prav tako navzgor neomejena, pridete v situacijo, ko je v Sloveniji vsaj z vidika davkov od dohodkov pravnih oseb bilo in še vedno je izjemno ugodno poslovati, ni pa to edina stvar, ki pritegne tuje investicije pa tudi domače. Ker če gremo pogledati, prej je bilo rečeno, se pravi, ta Lex Magna, itn., ampak vseeno jaz moram tukaj glede na to, da ni državnega sekretarja iz ministrstva za gospodarstvo oziroma ministra v tem trenutku, je pa kolega njihov tukaj, ki zadeve spremlja, bi vseeno poudaril to, da oni so se tega zavedali in v določenem trenutku seveda prinesli tudi v Državni zbor predlog, ki se ukvarja s spodbujanjem investicij na sploh. Se pravi tako, če gledamo tujih, kot domačih, ravno zaradi tega, ker so rekli, v tem primeru je treba gledati na oboje, pomagati je treba tako domačim, kot tujim, vsak ima svoje pluse in minuse, ki jih s sabo prinaša i tudi kadar se gleda katere družbe naj pridejo v Slovenijo, je vedno treba gledati na tisto, kar tudi v Republiki Sloveniji rešuje določene težave. Se pravi, da bodisi prinaša bistveno višjo dodano vrednost, znanje, kapital, po drugi strani tudi če pogledamo morda območje Maribora, ki se je zgodilo z Magno, tam je bila močna in je še vedno močna tehnična inteligenca, z določeno izobrazbeno strukturo in za njih se je našla rešitev po meri kraja. Od tega naprej, to se pravi, lahko rečemo, da je tudi neka dodatna podlaga, na kateri se bo gradilo naprej, in bo lahko prišlo tudi do razvoja dejavnosti z višjimi dodanimi vrednostmi. Tako, da tu zadaj so neki razmisleki, so neki pristopi, neke strategije, se pravi, ko je vladala dela in razmišljala je mislila v nekem širšem kontekstu, se pravi katere težave s tem rešuje in kakšno perspektivo nudi Sloveniji za naprej. In to je nekako tista zadeva, ki se jo tudi skuša zasledovati. Tako, da to, kar je bilo rečeno, sočasno, se pravi dajmo znižati davke in prispevke, pa dvigniti pokojnine. Zdaj, to je tako, se pravi, na eni strani se govori, dajmo spustiti javnofinančne prihodke, pa dajmo dvigniti odhodke, in potem se bo že slučajno zgodilo nekaj takšnega, da bomo kar na enkrat napolnili davčne blagajne, ampak ne vem od kod. In to, kot rečeno, je bilo že enkrat empirično dokazano, in jaz vi vseeno, z vidika prihodnje perspektive Slovenije opozoril, da takšni poskusi, pri katerih je bilo empirično da pri nas se ne končajo dobro, je morda jih treba še, če bom imel kdaj to priložnost, seveda da se jih ne spet kar na vrat na nos začne udejanjati, ker je treba stvari najprej dobro premisliti, preračunati in potem od tam iti naprej. Kar se tiče tudi debirokratizacije, recimo davčnega področja, kar je zanimivo, morda, pa ne veste, v Sloveniji preko Luke Koper gre približno 70 % blaga za izvoz, 30 % za Republiko Slovenijo. Ampak, kar je zanimivo pa je to, da v bistvu tudi zakonodajo, ki se je uredila, in tudi s prenovo carinske zakonodaje, zelo veliko držav tisto blago, ki je namenjeno, se pravi ne v Slovenijo, ampak v druge države, carini pri nas in nam ta denar, sorazmerni delež ostaja. Zakaj, ker imamo dobro carino, ker je dobro organizirana, je dobro informacijsko podprta in ima znanje, ki je potrebno. Se pravi, blago, ki na ladjah, se načeloma carini in urejajo papirji preden pride v Luko, ko pride v Luko samo vzamejo kontejnerje, ki so si jih vnaprej izbrali na določeno mesto, pregledajo, ker, če so določeni indici, vse ostalo gre naprej, nemoteno. Se pravi, se ne takrat ko pride ladja noter, začne gruntati in ugotavljati, prenašati papirje gor in dol, to gre vse elektronsko. Roba oziroma blago se carini že na ladji, ko gre skozi otrantska vrata gor, seznami so, ekipa začne delati in tudi zadeve uspešno obdela. Tako, da recimo s tega vidika carin zadeve tečejo. Kar se tiče davčnega področja, pa tudi se dela, se poskuša, oziroma se nekako koristi to, da je zdaj priložnost v digitalnih tehnologijah. Se pravi, vi dobite že, pa to je bilo že dosti časa nazaj, kot veste, zagotovo si za to, vsaj SMC ne more pripisati zaslug, za informativni izračun dohodnine, ki je genialna zadeva, točno tako. In tako da ne bo, saj sem rekel, si ne SMC niti približno pripisuje za to zaslug, ampak hočem reči, je bila dobra poteza in na tem se gradi naprej. Tudi dobite zdaj pa že obračun prispevkov, podjetniki, v vaš, na vaše e-davke in tako naprej se bo šlo. Tudi po tem ko je bilo rečeno ta nejevolja glede davčnih blagajn. Te so doživel [[…]]se pravi so prinesle učinke in predstavljajo za moje pojem tudi prvi korak v neko prihodnost, se pravi ko govorimo o mikro, malih podjetjih, da boš ti lahko v eni točki, ne vem zakaj, ko ima, če ima finančna uprava že vse podatke, ne dobite tudi že informativnega obračuna davka na dodano vrednost in tako naprej. Ampak, tu je treba tehnološko iti še naprej, malo boljše si izmenjati informacije, sodelovati z davčnimi zavezanci. Ali si tega želijo, kako jim bo to pomagalo, in jim omogočati, da se bodo čim manj ukvarjali z birokracijo in čim več s poslom. In digitalizacija nam to omogoča, tega se zavedamo, se pravi tudi na Ministrstvu za finance, posebej na Finančni upravi, ki je tudi konec koncev določene zadeve skozi digitalizacijo in poenostavljanje tudi uporabila recimo novejše tehnologije, kar se tiče uporabe umetne inteligence gleda kako se da to smiselno in pametno uporabiti, ravno zaradi tega, da bo zavezancem lažje. Tako da, kar se pa potem tiče še tistih davčnih razbremenitev in da so [[…]]Zdaj, morda sem tu narobe razumel en del notri, ampak, ker je bilo rečeno: »Višje plače za vse, ne le za javni sektor.« Ampak to je izšlo iz ene razprave o obdavčitvi. Jaz predvidevam, da so bili te višje plače mišljene bolj skozi te »štrajke«, kar se pa tiče davčne razbremenitve, moram pa vseeno poudariti, da, če pogledate tako imenovano nagrado za poslovno uspešnost, se pravi trinajsta plača, tega v javnem sektorju ni. To je namenjeno izključno zasebnemu sektorju in ta skozi oprostitev dohodnine doseže nekako davčno ugodnejšo stopnjo. Tudi srednji del lestvice se je razbremenil in to ni zgolj javni sektor, je tudi zasebni sektor. Pretežni del je v bistvu odpadel na zasebni sektor. Nadalje od tu pa se je poskrbelo tudi za tisti spodnji del lestvice, ko se pogovarjamo o povečani in splošni olajšavi tako iz vidika praga, lažje vstopite notri, kot tudi, da je postalo zvezno in ne spravlja ljudi v krivičen položaj, če zaslužijo tisti evro več, ampak smo tam naredili v bistvu zvezno rešitev. Tako da, dela se v tej smeri in mislim, da, če govorimo o prihodnosti, bo dejansko, katerakoli vlada bo prišla, kar se tiče uporabe digitalizacije v korist zavezancev, kar se tiče razumnega oziroma premišljenega pristopa glede upravljanja javnih financ, nekako morala po teh stopinjah naprej, da nas ne bo potem enkrat kasneje za ovinkom po nepotrebnem bolela glava. Hvala.","Božič, Tilen",2018-03-16 00:00:00,"In digitalizacija nam to omogoča, tega se zavedamo, se pravi tudi na Ministrstvu za finance, posebej na Finančni upravi, ki je tudi konec koncev določene zadeve skozi digitalizacijo in poenostavljanje tudi uporabila recimo novejše tehnologije, kar se tiče uporabe umetne inteligence gleda kako se da to smiselno in pametno uporabiti, ravno zaradi tega, da bo zavezancem lažje."
ParlaMint-SI_2018-08-23-SDZ8-Izredna-05.u18,"Spoštovani! Danes bo očitno Državni zbor z veliko večino sprejel teh 35 milijonov za, verjetno bo teh 35 milijonov pod pretvezo skrajševanja čakalnih dob šlo v zdravstvo in lahko boste spet rdečo mašnico zavezali in si dali priznanje na prsi, češ, skrajšujemo čakalne dobe, ki so resen problem v slovenskem zdravstvu, vendar obvladljiv – ampak ne s takšnimi ukrepi, ki so danes pred nami. Če bi prejšnja in verjetno tudi sedanja vlada posegli po resnih ukrepih, potem bi bile te čakalne dobe krajše že danes. Če pogledate osnutek koalicijske pogodbe, ki od včeraj kroži po spletu, torej nove koalicijske pogodbe gospoda Šarca, in če berete področje zdravstva, lahko ugotovite eno: prejšnja vlada, vlada Mira Cerarja, je na tem delu padla v celoti, kajti besedilo je popolnoma isto, kot so ga pred štirimi leti podpisale stranke SMC, SD in Desus, ki tudi danes z LMŠ in Levico podpisujejo enako koalicijsko pogodbo. Torej, naredili niso nič in nadaljujejo s tem delom. Kar nekaj denarja je bilo porabljenega za skrajševanje čakalnih dob, za tiste, ki ste bili v koaliciji in ste mogoče pozabili, pa tudi za nove: leta 2016 je prvih 8 milijonov šlo za skrajševanje čakalnih dob, glede na odgovor na moje poslansko vprašanje je bila realizacija okoli 70 %. Na vprašanje zakaj je bil odgovor ministrice, češ, ta denar je bil namenjen sredi tekočega leta in se izvajalci niso mogli pripraviti. Tudi teh 35 milijonov bo šlo konec leta in se izvajalci ne bodo uspeli pripraviti , potem je bilo 2017 namenjenih 16 milijonov evrov in do meseca aprila letošnjega leta smo lahko na Nacionalnem inštitutu za javno zdravje še vedno pregledovali zbrane podatke glede čakalnih dob, čakalnih vrst in tako naprej. Po zbranih podatkih, torej aprila še, je bilo jasno, da se čakalne dobe kljub tistemu denarju 2016 in 2017 niso skrajšale, ampak da se podaljšujejo. Aprila je nad dopustno mejo za prvi pregled in pa ostale storitve čakalo nekje 59 tisoč oseb, kar je predstavljalo 37 % vseh čakajočih. No potem je Vlada še 25. januarja 2018 odločila, da se še nameni dodatni denar in spet 16 milijonov, pardon, za skrajševanje čakajočih pacientov nad dopustno čakalno dobo na izbranih zdravstvenih storitvah, del denarja pa je šlo za slabih 4 tisoč 400 posegov za funkcionalno diagnostiko, to je MR, CT, ultrazvok in rentgen. Od aprila naprej ne moremo oziroma ni moč več javno spremljati gibanje čakalnih dob. Ni možno. Zakaj? Ker je koalicija prejšnje vlade sprejela Zakon o pacientovih pravicah, v katerem seveda govorimo o e-naročanju in e-napotnicah, ukinja staro orodje za spremljanje čakalnih dob, to je Načas in uvaja novega. In danes lahko poslušate, da noben podatek ni verodostojen, torej ne moremo vedeti, kje so najdaljše čakalne dobe. Danes boste poslanci 35 milijonov namenili za skrajševanje čakalnih dob, ker sploh ne vemo, kje je problem, kje so najdaljše čakalne dobe. Ne vemo. Ker danes vsi strokovnjaki, ki se ukvarjajo s tem, Nacionalni inštitut za javno zdravje, Zdravniška zbornica, lahko vprašate bolnišnice, ne vedo, kje so največji problem. In 35 milijonov bo ponovno vržen skozi okno, ne za skrajševanje čakalnih dob, ne za bolnike, verjetno spet za nekoga drugega. In samo spomnim se, kako težko je bilo nekaterim poslancem potrditi vmesno in pa končno poročilo preiskovalne komisije, ko so bili dokazi na mizi, dokazi o korupciji v zdravstvu. Takrat je bil strašen problem, danes za 35 milijonov zopet v bolnišnice, ker ne vemo, še enkrat, kam bo šel ta denar, pa ni nobenega problema. Ni bilo problema za 136 milijonov poplačila izgubarjem v bolnišnici, torej nagrado tistim, ki so naredili zgubo, so dobili 136 milijonov. Bil je problem potrditi končno poročilo o korupciji v zdravstvu, še enkrat, in naznanitve sumov kaznivih dejanj. Niti enega predloga prejšnje vlade in težko verjamem, da tudi sedanje, da bo predlog za zmanjšanje korupcije kadrovske probleme, javno mrežo in tako naprej. Še vedno bomo dajali denar brez kakršnihkoli učinkov. Žal je v slovenskem zdravstvu pač tako, da se ukvarjamo s klimo namesto, da bi se ukvarjali z umetno inteligenco, kakor se ukvarjajo razvite države. V Slovenski demokratski stranki tega predloga ne bomo podprli.","Godec, Jelka",2018-08-23 00:00:00,"Žal je v slovenskem zdravstvu pač tako, da se ukvarjamo s klimo namesto, da bi se ukvarjali z umetno inteligenco, kakor se ukvarjajo razvite države."
ParlaMint-SI_2019-11-22-SDZ8-Redna-13.u28,"Predsednik, hvala lepa. Spoštovani vsi prisotni, prav lep pozdrav! Tematika, ki jo danes obravnavamo, je vsekakor resnično izredno aktualna. Uvodoma bi želel izpostaviti svoje strinjanje in se tu pridružujem podpori Vlade, ministrstvu, drugim ministrstvom, tudi Državnemu svetu pa navsezadnje tudi predlagatelju in drugim pomembnim deležnikom, pa ne toliko za predlog, ki je pred nami, kot za to, da so prepoznali področje digitalizacije kot izredno pomembno, ki mu je treba nameniti več pozornosti tako danes kot v prihodnje, saj je to eno izmed ključnih področij za razvoj in preboj Slovenije tako v EU kot v svetu. Moram povedati, da Slovenija po neki začetni zadržanosti danes nedvomno bolj pogumno stopa na pot digitalizacije, vendar na tem področju, žal, še vedno nekoliko zaostajamo za razvitejšimi državami, ki so pred nami spoznale prednosti in koristi, ki nam jih digitalizacija prinaša. Evropska komisija je v letošnjem indeksu digitalnega gospodarstva in družbe Slovenijo uvrstila na 16. mesto med državami članicami EU, kar ni ravno tako slabo, je pa zaskrbljujoč podatek, da naj bi vse države članice EU relativno hitreje napredovale od nas na tem področju, zato bo tu v prihodnje sigurno treba storiti več. Tudi glede na poročilo Vzpon digitalnih izvajalcev, ki ga je objavila Gospodarska zbornica Slovenije, je Slovenija uvrščena med izzivalce v regiji, ki pa ne izkoriščajo potenciala digitalizacije v zadostni meri. Po podatkih teh avtorjev bi digitalizacija lahko slovenskemu gospodarstvu do leta 2025 prinesla dodatnih – pozor! – 2,1 milijarde evrov BDP. V stranki LMŠ se zavedamo stanja na tem področju, zato podpiramo vsa prizadevanja, da se področje digitalizacije formalnopravno uredi in se odpravijo vrzeli, ki nam onemogočajo, da bi za pospešitev gospodarske rasti uporabili prav digitalizacijo. Naj izpostavim, nikoli v zgodovini človeštva, spoštovani, razvoj tehnologij ni tako bliskovito napredoval, kot se to dogaja danes. Zato je treba čim prej vzpostaviti in udejanjiti konkretne ukrepe na področjih, za katere je sploh smiselna uporaba novih tehnologij in kjer lahko te nove tehnologije, kot so, na primer, internet, umetna tehnologija, inteligenca, tehnologija veriženja blokov, nanotehnologija, robotika, biometrija, virtualna realnost, 3D-tisk in številne druge, ustvarjajo visoko produktivno gospodarstvo, ki pa ustvarja dodano vrednost za nas vse. In ob vseh prednostih, ki jih dosežen in hitri razvoj prinaša, pa se moramo zavedati ali bolje predvidevati tudi morebitna tveganja in slabosti. Na nacionalni EU in svetovni ravni se redno srečujejo tako strokovnjaki kot politika, da bi ta področja ustrezno prepoznali, uredili, predvsem pa raziskali skozi analize in debate ter ustrezno opredelili tveganja. Predlog resolucije o digitalni preobrazbi Slovenije, ki ga je predlagala SDS, žal ne upošteva raznovrstnosti in prednosti vseh tehnologij, ki predstavljajo tehnološke rešitve sedanjosti in prihodnosti. Prvič, to ne more biti resolucija o digitalni preobrazbi, če govorimo zgolj o eni tehnologiji, saj predlagatelj kot edino tehnologijo za digitalno preobrazbo Slovenije izpostavi le tehnologijo veriženja blokov in ne tehnologij, ki sem jih omenjal prej. Drugič, tehnologija veriženja blokov je danes sicer res ena najodmevnejših novosti v svetu računalništva, vendar se moramo zavedati, da omenjena tehnologija ni primerna za vsa področja uporabe. Upoštevati je treba tudi njene morebitne pomanjkljivosti, na katere pa strokovnjaki že opozarjajo in v tem predlogu niso omenjene, na primer, velika poraba računalniške moči in večji prostori za strežnike, zloraba soglasja za spremembo podatkov o bloku, nemogoče zagotavljanje zasebnosti, nenehna potreba po nadgradnji sistema, razvoj kvantnih računalnikov in tako dalje. V predlogu pa so sicer dobrodošli raznoliki primeri uporabe te tehnologije veriženja blokov, vendar pa naj namen resolucije ne bo le navajanje ureditev v teh drugih državah. Predlagam, da naj se v resoluciji že nakažejo posamezna področja v Sloveniji z izbranimi konkretnimi ukrepi oziroma uporabo tehnologij z želenimi rezultati. Ob tem moramo nujno upoštevati, da na določenih področjih nekaterih tehnologij pač ni smiselno uvajati, saj imamo v Sloveniji že sedaj določena področja zadovoljivo urejena, ki pa jih moramo zgolj nadgraditi. V predlogu resolucije je predstavljena tudi dopolnitev Zakona o gospodarskih družbah, kjer predlagatelj poda idejo za ponovno uzakonitev tako imenovanih tihih družb za potrebe uvedbe tehnologije veriženja blokov. S to idejo se ne moremo strinjati, saj bi uvedba tihe družbe zopet pomenila velik korak nazaj glede transparentnosti, ki jo na določenih področjih imamo, povečala pa bi število zlorab zaradi prikritih razmerij med družbeniki. Kot problemi bi se med drugim pokazalo lahko tudi na področju črpanja evropskih sredstev, saj bi uvedba tihih družbenikov onemogočala dostop do realnih podatkov, s katerimi se določi velikost podjetja in s tem intenzivnost pomoči, kot to določa uredba komisije na tem področju. Digitalizacija kot taka pa se bo morala pri kreiranju naših prihodnih generacij močno in v prvi vrsti vključevati v izobraževalni proces. Navsezadnje se tam vse začne. Določeni potenciali se sicer že izkoriščajo, a ne v zadostni meri. Slovenija ima na področjih, kot so prej omenjeni, digitalizacije, umetne inteligence, tehnološkega in računalniškega razvoja, etične vsebine digitalizacije in drugih dobre strokovnjake, resnično dobre, ki so v Sloveniji odlično prepoznani. Imamo tudi številne raziskovalne in izobraževalne programe ter inštitute. Za konec pa bi želel samo spodbuditi vse deležnike, da najdejo način, da se bo Slovenija lahko še bolj prilagodila trendu razvoja tehnologij in s tem ostala v igri. Dejstvo je namreč, da nam lahko prednosti novih tehnologij, njihov razvoj in uporaba zagotovita vodilni položaj, ki si ga nedvomno še vedno lahko pridobimo; nekako pa menimo, da zadeve v tej predlagani resoluciji tega ne zadevajo v zadostni meri. Hvala lepa.","Prebil, Nik",2019-11-22 00:00:00,"Slovenija ima na področjih, kot so prej omenjeni, digitalizacije, umetne inteligence, tehnološkega in računalniškega razvoja, etične vsebine digitalizacije in drugih dobre strokovnjake, resnično dobre, ki so v Sloveniji odlično prepoznani."
ParlaMint-SI_2019-11-22-SDZ8-Redna-13.u30,"Predsednik, najlepša hvala za besedo. Spoštovane kolegice, spoštovani kolegi! V slovenskem političnem prostoru se zadnje čase veliko govori o digitalizaciji. Gre za tehnološko naivno politiko, politiko, ki podlega modnim trendom, tehnološkemu determinizmu in premisi četrte tehnološke revolucije. Predlog resolucije o digitalni preobrazbi Slovenije, katero so pripravili v Slovenski demokratski stranki, govori predvsem o in samo o blockchain tehnologiji, tehnologiji veriženja podatkovnih blokov. Digitalna preobrazba pa je precej več kot le blockchain tehnologija in bi v neki resni resoluciji digitalne preobrazbe Slovenije blockchain tehnologija bila zapisana v enem poglavju ali podpoglavju take resolucije. V predlogu resolucije se ne govori o digitalni transformaciji, temveč o podporni tehnologiji veriženja blokov. Predlog resolucije prepoznava nujnost ustreznega in varnega okolja za inovacije in podjetništvo, vendar to omeji izključno na tehnologijo veriženja podatkovnih blokov. To pa ni v skladu z navedbo, ki zahteva načelo tehnološke nevtralnosti kot tudi z dobrimi praksami s posameznih področij. Tehnologija veriženja podatkovnih blokov, čeprav tehnološko zanimiva, namreč ni edina od možnih tehnologij, ki so podporno orodje za učinkovito digitalno preobrazbo. Slovenska demokratska stranka je v tej resoluciji v središče postavila tehnologijo veriženja podatkovnih blokov in se je pri snovanju predlogov naslonila na podjetniško skupino, ki to tehnologijo že dlje časa promovira, in na Inženirsko akademijo Slovenije, ki – z vsem dolžnim spoštovanjem do članov te akademije – ni specializirana za digitalno tehnologijo. Člani Inženirske akademije so o predlogu resolucije rekli, da je pohvale vredna in usmerjena v pravo smer, bi pa bilo treba tekst dopolniti in ga popraviti s stališča strokovnosti. To je navedeno tudi v mnenju Državnega sveta. Za laike je lahko Predlog resolucije o digitalni preobrazbi Slovenije odličen predlog. Predlog, na podlagi katerega bomo spremenili družbeni sistem. Pa je to res? Ko poslušamo strokovnjake s področja informacijske tehnologije, ti opozarjajo, da je ta predlog resolucije lahko konceptualno sporen. Spoštovani! Če želimo doseči digitalno transformacijo, moramo zasledovati več korakov. Prvi je digitizacija – postopek pretvorbe informacij v digitalno oziroma računalniško berljivo obliko. Drugi del je digitalizacija, ker digitizirani podatki imajo ogromen potencial za aplikacije platforme, ki olajšajo standardne delovne prakse. In digitalna transformacija, kjer gre za pametno uporabo orodij, kot je umetna inteligenca na primer za analitiko, ki je podlaga za oblikovanje politik. Digitalna transformacija se začne z digitizacijo podatkov in digitalizacijo procesov. Digitalna transformacija pa digitalizira procese, podpira s tehnologijami, kot so umetna inteligenca, globoke mreže, strojno učenje, veriženje blokov, internet stvari in podobno. Kot sem že omenil, digitalne tehnologije same po sebi ne prinašajo družbenih sprememb. Morda pa se premalo zavedamo, da je njihova širitev prinesla še večje družbene in gospodarske razlike ter je ekonomsko moč bolj kot kadarkoli prej ali pa doslej skoncentrirala v rokah svetovne tehnološke elite. Če želimo resnične spremembe, se moramo osredotočiti na vključujoč razvoj, ki bo v ospredje postavil državljane, uporabnike in skupine, ki so na obrobju, izločeni iz digitalne družbe, in jih opolnomočiti. Ministrstvo za izobraževanje, znanost in šport se v sklopu znanosti ukvarja z disruptivnimi inovacijami in tehnologijami ter vsemi orodji, ki lahko pripomorejo k razvoju, inovacijam in omogočajo delo raziskovalcev, v sklopu izobraževanja pa seveda z digitalizacijo procesov v izobraževanju. Morda bi na tem mestu spomnil, da se Slovenija intenzivno premika v smeri ustanovitve prvega mednarodnega raziskovalnega centra za umetno inteligenco, ki bo deloval pod okriljem Unesca v Ljubljani. Center bo mednarodne narave in bo kot tak usmerjen v globalne projekte. Center bo poleg raziskav v tehnologiji in razprav na področju umetne inteligence različnim deležnikom po vsem svetu zagotavljal tudi javno politično podporo pri pripravi usmeritev in akcijskih načrtov na področju umetne inteligence. Svetoval bo o sistemskih in strateških rešitvah pri uvajanju umetne inteligence na različnih področjih, oblikoval programe usposabljanja ter omrežja za izmenjave raziskav in znanja. Vse več je tudi mednarodnih konferenc, kjer se nacionalni in mednarodni strokovnjaki pogovarjajo o področju digitalne transformacije. Ta teden, v torek, 19. 11., je v organizaciji Združenja za informatiko in telekomunikacije pri Gospodarski zbornici Slovenije in SRIP IKT horizontalne mreže v sodelovanju z ministrstvom za gospodarstvo na Brdu pri Kranju potekala poslovna Konferenca GoDigital 2019, z naslovom Podatki in umetna inteligenca, motor za rast konkurenčnosti gospodarstva. To je le ena od mnogih konferenc, kjer se krešejo strokovna mnenja. Tudi o tem, da je blockchain tehnologija lahko dvorezen meč, ki ima pozitivne in seveda negativne lastnosti. Pomembno je izpostaviti, da je Slovenija tudi v Svetu Evrope aktivna na področju razvoja umetne inteligence. Ta teden je Slovenija prevzela predsedovanje Odbora Sveta Evrope za umetno inteligenco. Potencial umetne inteligence je v življenju in delu ljudi pomemben in prispeva k razvoju človeške družbe na vseh področjih, sicer z vedenjem, da prinaša tudi tveganja za človekove pravice, kot je blockchain tehnologija z vidika varovanja osebnih podatkov tvegana. Umetna inteligenca in veriženje podatkovnih blokov sta torej del celotnega preoblikovanja digitalnega sveta. Naj zaključim, Slovenija sledi razvojnim trendom tudi na področju digitalizacije in je vključena v mednarodne organizacije, kjer skupaj z odličnimi slovenskimi strokovnjaki narekujemo ritem razvoja ne le umetne inteligence ali blockchain tehnologije, ki je predmet predlagane resolucije. S področjem digitalne preobrazbe se ukvarjajo strokovnjaki različnih znanj. Rešitve pa se nenehno prenašajo v vsakdanja življenja posameznikov. V Poslanski skupini Socialnih demokratov menimo, da tega trenda ne bomo zaustavili, četudi je bil Predlog resolucije o digitalni preobrazbi Slovenije na matičnem odboru zavrnjen. Hvala lepa.","Baković, Predrag",2019-11-22 00:00:00,"In digitalna transformacija, kjer gre za pametno uporabo orodij, kot je umetna inteligenca na primer za analitiko, ki je podlaga za oblikovanje politik. Digitalna transformacija pa digitalizira procese, podpira s tehnologijami, kot so umetna inteligenca, globoke mreže, strojno učenje, veriženje blokov, internet stvari in podobno. Morda bi na tem mestu spomnil, da se Slovenija intenzivno premika v smeri ustanovitve prvega mednarodnega raziskovalnega centra za umetno inteligenco, ki bo deloval pod okriljem Unesca v Ljubljani. Center bo poleg raziskav v tehnologiji in razprav na področju umetne inteligence različnim deležnikom po vsem svetu zagotavljal tudi javno politično podporo pri pripravi usmeritev in akcijskih načrtov na področju umetne inteligence. Svetoval bo o sistemskih in strateških rešitvah pri uvajanju umetne inteligence na različnih področjih, oblikoval programe usposabljanja ter omrežja za izmenjave raziskav in znanja. 11., je v organizaciji Združenja za informatiko in telekomunikacije pri Gospodarski zbornici Slovenije in SRIP IKT horizontalne mreže v sodelovanju z ministrstvom za gospodarstvo na Brdu pri Kranju potekala poslovna Konferenca GoDigital 2019, z naslovom Podatki in umetna inteligenca, motor za rast konkurenčnosti gospodarstva. Pomembno je izpostaviti, da je Slovenija tudi v Svetu Evrope aktivna na področju razvoja umetne inteligence. Ta teden je Slovenija prevzela predsedovanje Odbora Sveta Evrope za umetno inteligenco. Potencial umetne inteligence je v življenju in delu ljudi pomemben in prispeva k razvoju človeške družbe na vseh področjih, sicer z vedenjem, da prinaša tudi tveganja za človekove pravice, kot je blockchain tehnologija z vidika varovanja osebnih podatkov tvegana. Umetna inteligenca in veriženje podatkovnih blokov sta torej del celotnega preoblikovanja digitalnega sveta. Naj zaključim, Slovenija sledi razvojnim trendom tudi na področju digitalizacije in je vključena v mednarodne organizacije, kjer skupaj z odličnimi slovenskimi strokovnjaki narekujemo ritem razvoja ne le umetne inteligence ali blockchain tehnologije, ki je predmet predlagane resolucije."
ParlaMint-SI_2019-11-22-SDZ8-Redna-13.u32,"Hvala, gospod predsednik. Lep pozdrav vsem! Poslanska skupina SDS nam predlaga v sprejetje Predlog resolucije o digitalni preobrazbi Slovenije. V SMC ga načeloma podpiramo, ker verjamemo, da dokument določa pravo smer v smislu nadaljnjega digitalnega razvoja Slovenije. Pa pojdimo po korakih. Najprej, prepričani smo, da lahko skozi digitalizacijo posamezniki, organizacije in družba mnogo bolje prepoznajo svoje priložnosti in hitreje zadovoljijo tudi svoje potrebe, zato si želimo, da bi naša država postala ena od najbolj digitaliziranih držav znotraj Evropske unije, za kar pa je treba državljane opolnomočiti z digitalnimi znanji in zagotoviti tudi varen dostop do zmogljive digitalne infrastrukture in storitev ter sprejeti ukrepe za vzpostavitev digitalizaciji prijaznega regulatornega in razvojnega okolja. Glede na raziskave Slovenija na področju transformacije digitalne družbe in gospodarstva trenutno sodi zgolj v skupino srednje uspešnih držav v Evropski uniji in zaseda 15. mesto. Kljub temu pa smo v SMC trdno prepričani, da obstajajo številne priložnosti za dodatno izboljšanje in razvoj na področju digitalizacije ter približanje najboljšim evropskim praksam, za to pa bi naša država morala v prihodnje nameniti okrepljeno pozornost na področju vsesplošne digitalizacije, ker verjamemo, da bi digitalni razvojni napredek spodbudil ustvarjalnost ljudi, da bi zmanjšal tudi korupcijo in odpravil številne birokratske ovire. Po drugi strani pa smo mnenja, da tako imenovano digitalno preobrazbo Slovenije ne moremo povezovati zgolj z eno posamezno tehnologijo, torej ne zgolj s tehnologijo blockchaina oziroma veriženja blokov, saj je teh tehnologij, kot smo danes slišali že večkrat, precej, torej več jih je. Obenem pa nastajajo nove in nove. Predlog resolucije poudarja in izpostavlja predvsem blockchain tehnologijo kot edino tehnološko rešitev prihodnosti in ob tem pušča ob strani ostale tehnologije, kot so nanotehnologija, biometrija, kvantno računalništvo, robotika, umetna inteligenca, internet of things ali internet for things ter še številne druge. Republika Slovenija ima že danes številne dokumente na področju digitalizacije. Naj samo nekatere naštejem, to so Digitalna Slovenija 2020, Načrt razvoja širokopasovnih omrežij naslednje generacije do leta 2020, Strategija kibernetske varnosti. Poleg tega je prejšnja vlada dr. Cerarja junija 2018 sprejela akcijski načrt ravno na področju tehnologije veriženja blokov in na to se nanaša konkretno tudi predlog resolucije Slovenske demokratske stranke. V SMC ne vidimo neke prav posebne potrebe po sprejetju nove resolucije, ki bi prav tako urejala področje blockchain tehnologije. Predlog te resolucije, ki jo imamo danes na mizi, predlaga razmislek o ustanovitvi ministrstva za digitalizacijo, ki bi bilo nosilec digitalne preobrazbe. Glede tega naj spomnim, da je prav letos Ministrstvo za javno upravo izvedlo obsežno organizacijsko prestrukturiranje, če tako rečem, in povezalo področje informacijske družbe z njeno tehnološko podstatjo ter tako ustanovilo Direktorat za informacijsko družbo in informatiko, ki je potem porazdeljen tudi na številne urade in sektorje, kot so na primer Urad za razvoj digitalnih rešitev, Urad za informacijsko družbo, Urad za infrastrukturo, Sektor za informacijsko varnost, Oddelek za lokalna omrežja in drugi. SDS v predlogu resolucije Vladi Republike Slovenije predlaga, naj digitalizacijo uvrsti med prioritete oziroma prednostne naloge slovenskega predsedovanja Svetu Evropske unije leta 2021, saj bi s tem dala tudi svoj prispevek k prihodnjemu razvoju Evropske unije. Če pa pogledamo dokument z naslovom Osnutki prednostnih nalog predsedovanja Republike Slovenije Svetu Evropske unije v drugi polovici leta 2021, ki smo ga sprejeli septembra letos in smo ga tudi obravnavali na seji Odbora za zadeve Evropske unije, je že navedena digitalizacija kot ena ključnih prednostnih nalog našega predsedovanja. Omenjena je na številnih področjih, pa jih bom samo nekaj izpostavil. Izpostavljena je pomembna vloga digitalizacije na področju infrastrukture, prometa, telekomunikacij, zdravstva in varstva okolja, omenjena je digitalna dimenzija notranjega trga in podjetništva, omenjen je razvoj digitalizacije kot izziv za znanost, izpostavljen je pomemben potencial, ki ga ponuja digitalizacija za razvoj mest in vasi, ter pomen digitalizacije za vsakega posameznika oziroma potrošnika. Čudi nas pa dejstvo, da na eni strani SDS poudarja, kako je treba nameniti večjo pozornost digitalnemu razvoju Slovenije, na drugi strani pa so kolegi v SDS pri predlogu proračuna Republike Slovenije za leti 2020 in 2021 vložili skupaj šest amandmajev, kjer predlagajo, da se Ministrstvu za javno upravo znižajo sredstva prav na tistih postavkah, ki so vezane na digitalizacijo, torej na področju e-upravljanja, informacijske tehnologije, in sicer v skupni vrednosti več kot 31 milijonov evrov. Na ta način v SMC ocenjujemo, da bomo javna uprava ter tudi država kot taka težko paradni konj na tem področju. Nenazadnje pa bi rad poudaril tudi, da gre pri digitalizaciji za neko temo, ki je neideološka, na kateri bi bilo treba graditi predvsem s sodelovanjem vseh političnih strank. Gre za izjemno pomembno področje, ki ne more biti last ene ali druge stranke, zato tudi v Poslanski skupini SMC podpiramo zamisel, da se o širši strategiji, o ciljih in ukrepih na področju digitalizacije Slovenije pogovorimo v nekem širšem formatu, torej na širšem posvetu pri predsedniku republike, ki ga namerava tudi organizirati najpozneje v začetku prihodnjega leta, torej leta 2020. Če zaključim, zaradi vseh prej navedenih razlogov v Poslanski skupini SMC Predloga resolucije o digitalni preobrazbi Slovenije ne moremo podpreti. Hvala lepa za vašo pozornost.","Perič, Gregor",2019-11-22 00:00:00,"Predlog resolucije poudarja in izpostavlja predvsem blockchain tehnologijo kot edino tehnološko rešitev prihodnosti in ob tem pušča ob strani ostale tehnologije, kot so nanotehnologija, biometrija, kvantno računalništvo, robotika, umetna inteligenca, internet of things ali internet for things ter še številne druge."
ParlaMint-SI_2019-11-22-SDZ8-Redna-13.u38,"Najlepša hvala, gospa podpredsednica. Kot bi rekli moji kolegi: Pa začnimo. Z veseljem, z zanimanjem sem poslušal vaša stališča, moram priznati, da veliko večino teh stališč poznam že iz odbora. Nekateri ste ponavljali krilatico – tehnološka nevtralnost. V Slovenski demokratski stranki in s strokovnjaki, s katerimi smo pripravljali dokument digitalno preobrazbo, smo se tega zavedali. Jaz še enkrat ponavljam, da smo mi to namenoma naredili, namenoma pa smo naredili zaradi tega, ker smo čakali vaš odziv, čakali smo, ali je neka vaša energija, neka ambicioznost, da ta dokument primete in, kot pravijo znanstveniki, v nekem brainstormingu, kjer vsaka kreativna družba razmišlja ali pa kreativna politika razmišlja, dodajate svoje doprinose k temu dokumentu. Ta relativno enostaven dokument – vse velike zadeve so bile relativno enostavne na svetu – je dokument Državnega zbora, je dokument parlamentarnih strank v tem trenutku, da se poenotimo pri naslednjem cilju slovenstva, pri naslednjem konsenzu slovenstva. To je bistveno v tem področju. Jaz bom še enkrat ponovil nekaj dilem in odgovoril na številne dileme, ki so se pojavile, in sem tudi hvaležen, da ste jih predstavili. Dilema tehnološke nevtralnosti je popolnoma odpravljena, ker je pripravljen nov dokument, ki so ga potrdili, popravili vrhunski slovenski znanstveniki, redni profesorji, akademiki. Imel sem čast kot prvi politik prisostvovati kolegiju Inženirske akademije Slovenije, kjer so prav tako začeli s kritiko; in te kritike sem bil vesel. Lahko rečem, da je bil moj občutek, kot da sem v študentskih letih, da sem na enem od izpitov ali pa na predstavitvi svoje diplomske naloge, kjer me spremlja celo vrsta strokovnjakov. Tega se veselim. Prva zadeva, ki je bila, je bila s strani SD, torej poučevanje, kaj sploh je digitalizacija, kaj je sploh digitalna pretvorba iz analognega v digitalno; tukaj moram odgovoriti na neke dileme. V Slovenski demokratski stranki kot največji stranki v Sloveniji, s širokim aparatom številnih strokovnjakov iz različnih področij iz Slovenije in tujine. Vsak poslanec tudi v slovenskem parlamentu z naše strani dela na področju, ki ga najboljše pozna, ki ga je spoznal v svojem predhodnem delovanju, zato je tudi na meni naloga, da predstavim digitalno preobrazbo. V svojem strokovnem odboru imamo kopico strokovnjakov, ki so sodelovali pri tem. Ampak preden sploh nadaljujem, če me nekako kolegi iz SD želijo izzvati, jaz sem po svoji profesiji elektroinženir, torej inženir elektronike. Deloval sem v tujini, kot sem večkrat že povedal, deloval sem ravno na področju digitalizacije, diplomiral sem ravno s področja projektiranja povratnega pasa za en kabelski sistem, kjer smo prvič izpustili v internet. Sodeloval sem kot učenec osnovne šole, zmagoval na številnih tekmovanjih mladih elektronikov, dobil za to nagrade. Začel sem pri tranzistorjih v TO3 ohišju, kot smo jim nekoč rekli, torej močnostnih tranzistorjih, kot je TA 2 in 3005. Šel sem v tranzistorje BC, šel sem v osnovna integrirana vezja, kot jih vidite, šel sem v prvi mikroprocesor, šel sem v CMOS tehnologijo. In na koncu sem kot eden od razvojnih inženirjev sopatentiral najmanjši del REP indikatorja. To je ta, ki ga lahko daste celo pod kožo človeka, živali, ker izpolnjuje vse osnovne identitete, vaše osebne podatke, vozniško dovoljenje in vse ostalo, to, kar bo postalo standard. Ne govorimo o nekem humanem delu, ampak govorimo o tehničnih podrobnostih. Če me nekdo hoče kot inženirja podučevati, kaj je to digitalna preobrazba, jaz sem se del svojega študija tudi ukvarjal s tako imenovanim najbolj pomembnim področjem tehnologije digitalne preobrazbe, to je tako imenovana sukcesivna aproksimacija. To je postopna pretvorba, tista tehnologija, ki je v vseh čipih, obstajajo seveda tudi ostale, dual ramp in tako naprej, da ne dolgovezim. Deluje vse v teoriji na področju Shannovega teorema, ki pravi, da mora biti frekvenca vzorčenja vsaj dva do trikrat večja, kot je frekvenca osnovnega vzorca. In tako pretvarjamo digitalne napetostne signale v nek informacijski del in jih potem nekako vzdržujemo v teh digitalnih omrežjih. Želim povedati, da me ni treba podučevati, da sem tukaj zaradi tega, ker to materijo razumem, ker sem jo živel, ker sem jo soustvarjal. In zaradi tega imam možnost v največji politični opciji v Sloveniji tudi razlagati digitalno transformacijo, torej razlagam iz svoje prakse. Ko sem se na to pripravljal, sem se še sam moral podučiti, lahko bi rekel mesece in mesece, in preučiti večino tehnologij, ki lahko peljejo v digitalno transformacijo neke družbe. V Slovenski demokratski stranki imamo strokovnjake za 3D tiskanje, imamo strokovnjake za nano tehnologije, imamo strokovnjake in analitike v big data, imamo strokovnjake na področju interneta stvari, imamo strokovnjake na področju nano tehnologij, imamo številne strokovnjake tudi v blockchain tehnologiji. Kot vidite, je bil glavni partner pri tem projektu tudi Blockchain Think Tank Slovenija; torej strokovnjaki, ki delujejo doma, večinoma pa na žalost v tujini. Preselili so se v Estonijo, na Malto. Pravniški del, ki je specializiran za blockchain tehnologijo, trenutno deluje na Dunaju in tako naprej. Toliko glede razumevanja, zakaj sam to predstavljam, zakaj mi je Slovenska demokratska stranka tudi dala to priložnost. Naslednja zadeva, ki je bila zelo zanimiva: SDS predstavlja digitalno preobrazbo, dokument, resolucijo; po drugi strani pa je želela vzeti s svojim amandmajem 30 milijonov evrov Ministrstvu za javno upravo. Jaz imam z gospodom ministrom za javno upravo zelo korekten odnos, včeraj sva bila na kosilu, lepo sva se pogovarjala. Mi smo prenesli velik del tega projekta na Ministrstvo za javno upravo. Kakšno je hotenje digitalne preobrazbe, si lahko pogledamo. Nosilec digitalne preobrazbe v Sloveniji je diplomiran novinar, njegov prvi državni sekretar je gozdar, druga državna sekretarka je pravnica. Povejte mi, ali bi vi tem ljudem zaupali 30 milijonov evrov ob informaciji, da imamo v Sloveniji 174 tisoč javnih uslužbencev in da pravijo, da peljemo digitalno transformacijo javne in državne uprave. V Sloveniji se je zaključila resna transformacija javne in državne uprave, modernizacija javne in državne uprave, kot bi rekel dr. Virant, v letu 2008; od takrat naprej nismo naredili niti enega koraka naprej, razen da smo širili javno in državno upravo do neprepoznavnosti. 15 tisoč! Kolega Mahnič je prej govoril o številkah, zadnji del Cerarjeve vlade in velik del te vlade je v Sloveniji zaposlil novih 15 tisoč javnih uslužbencev. Včeraj ste se pogovarjali, ali bi občinam dali povprečnino v višini približno 70 evrov po glavi, po občanki in občanu, to je približno znašalo 138 milijonov. To bi bil nov zagonski cikel za vse občine, majhne in velike, v Sloveniji. Poglejte, 15 tisoč ljudi v javnem sektorju, oprostite, pomeni nenormalno maso za plače. Če računamo, da je bruto plača v povprečju, ali pa bruto ena oziroma tudi bruto dva približno 2 tisoč 500 evrov, pa če pustimo regres, stroške delovnih mest in vsega ostalega, je to približno na letnem nivoju 380, 400 milijonov evrov, spoštovani kolegi. In to tudi rezultira v tem, da številni javni uslužbenci, ki morajo včasih delati dvojno delo, ki so pridni, delavni, ne morejo biti kvalitetno plačani. Številni strokovnjaki s tega dela tudi odhajajo, odhajajo v tujino ali pa v gospodarstvo. Digitalizacija v Sloveniji poteka tako, da imamo vedno več ljudi v javni in državni upravi, vedno več imamo dokumentov in nimamo nobene akcije, spoštovani kolegi in kolegice. In to povzroča nenormalne stroške, decentralizacijo, dolge postopke, da ne razlagam. Vsak dan vidite številne primere pri relativno enostavnih gradbenih dokumentih, recimo pri zemljiški knjigi, vpisu v zemljiško knjigo, v pravosodju, lahko gremo na vsa področja. Kasneje bom skušal predstaviti, kako si jih predstavljamo v Slovenski demokratski stranki. In tu, spoštovani kolegi, obstajajo velike rešitve. Slovenska demokratska stranka ima alergijo na širok del birokracije. Ampak če kaj potrebujemo v tem trenutku, potrebujemo enotno ministrstvo za digitalizacijo ali informacijsko družbo, kakorkoli ga bomo imenovali, ki mora imeti strokovnjake s tega področja, ki materijo razumejo. Tako kot jaz ne morem biti državni sekretar na Ministrstvu za zdravje, ker, oprostite, nisem podkovan, ne morem tega poznati, lahko sem dober na nekem področju. Pa s spoštovanjem do vseh, da ne boste mislili, tudi do Ministrstva za javno upravo, tako ti ne morejo voditi procesa digitalizacije v Sloveniji. Naslednja zadeva. Zakaj je bila tako poudarjena tehnologija veriženja blokov, blockchain tehnologija? Ker smo želeli poudariti, da je Cerarjeva vlada tudi naredila prvi korak v tem. Čeprav so njihove številke katastrofalne, smo želeli poudariti, da so naredili tudi nekaj dobrega. Gospod Miro Cerar je to v Davosu predstavljal, blockchain tehnologijo je z državnim sekretarjem predstavljal v Davosu. Vsa čast! Ampak na koncu je četrta industrijska revolucija, kot je razlagal Koprivnikar, digitalizacija, digitalna agenda, velika digitalna koalicija končala v BTC pri gospodu Mermalu z netransparentno podelitvijo pilotnih frekvenc za 5G omrežje. Vlada v digitalni zgodbi si je kupila, recimo edini produkt tega je bil BMW 740 twin turbo, ki je produkt četrte industrijske revolucije in proizvodnje 4.0 v Nemčiji. To je edina zadeva v praksi, ki se je kasneje izkazala. Dokument, ki ga predstavljamo, spoštovani, je dokument, ki bi ga poenotili vsi poslanci v Državnem zboru, vsi poslanci. Če želite Sloveniji dobro, če želite Sloveniji, da se debirokratizira, da dvignemo produktivnost, da dvignemo racionalnost, kar je osnova, mora biti delovanje vseh državnih aparatov. In kot so rekli veliki misleci nekoč – Če želimo spremembe, moramo začeti pri sebi. Zaradi tega mi v dopolnilnih dokumentih, poleg te resolucije, predstavljamo rešitve javne in državne uprave, kako bi to racionalizirali, kako bi naredili te postopke hitrejše v prvi fazi. V drugi fazi pa digitalna preobrazba predstavlja še nekaj drugega. Predstavlja začetek popolnoma drugačnega poslovnega okolja, ki bi lahko visoke tehnologije dobesedno postavil v podstat visokih tehnologij v Evropi in jih pripeljal v Slovenijo. Nisem preambiciozen, ampak upam si trditi, da so ljudje v Sloveniji lahko velik potencial. Slovenija nima velikih naravnih bogastev, ima lepo in čisto okolje in to spoštujemo. In tudi v tem delu proračuna ste vsi govorili o podnebnih spremembah, o slovenskem zdravem okolju, o zelenem preboju, številne stranke ste imele kongrese. Ampak povejte mi, na račun česa lahko ohranimo to okolje, če ne na račun high tech tehnologij na vseh področjih. Na račun česa? Kakšna bo rešitev? Pred dvema urama sem razlagal o obeh satelitih, zakaj je potrebno, da je Slovenija tudi v vesoljskem evropskem programu; o obeh satelitih, ki bosta plasirana v orbito v naslednjem letu, po vsej verjetnosti v mesecu februarju. Gre za en manjši satelit, približno 5 kilogramov težak, nano satelit, ki ima res vrhunsko spektralno kamero iz srednjega infrardečega področja; in srednji satelit teže približno 65 kilogramov, ki ima vrhunsko HD snemanje z višine približno 600 kilometrov nad orbito, kjer bo lahko deloval, posnel številne zadeve in bo lahko izredno kvalitetno vplival na razvoj prometa, na razvoj kmetijstva, na razvoj gozdarstva v okviru kmetijstva, na razvoj transporta in vsega ostalega. To je priložnost za Slovenijo, to so trenutki neke druge Slovenije 21. stoletja. In rešitve, ki jih kaže Slovenska demokratska stranka z zunanjimi strokovnjaki, so rešitve, kakšna bi lahko izgledala v prvi fazi javna in državna uprava v prihodnosti. Sedaj bom poskušal nanizati nekaj tistih rešitev, da jih bodo lahko tudi ljudje, ki nas spremljajo, ponotranjili. Kaj sedaj to pomeni? Kaj lahko naredi ta tęrmin digitalizacije, o katerem poslušamo, pa morda ne vemo vsega, v okviru te birokracije v Sloveniji. V prvi vrsti se moramo zavedati, da vsi trendi v svetu kažejo, da bodo številna delovna mesta ukinjena. Prva zadeva se bo sedaj dogajala v finančnem delu. Banke bodo začele na veliko odpuščati svoje ljudi. Banke ne potrebujejo klasičnih analitičnih služb tega srednjega nivoja, ker za to uporabljajo umetno inteligenco, za to uporabljajo storitve v oblaku, za to uporabljajo tako imenovan big data in vrhunske specialiste iz big data analize. Številni ljudje bodo izgubili službe. Lahko mi naredimo karkoli hočemo, to se bo zgodilo tudi v Sloveniji. Lahko čakamo na trenutek, ko nas bo to doletelo, lahko pa gremo proti temu trenutku in to ublažimo ter iščemo tudi reforme v vzgojno-izobraževalnem sistemu, v šolskem sistemu, v sistemu tretjega življenjskega obdobja, ko lahko te ljudi preobrazimo in jih spravimo v nek drug proces. To je ta občutek za čas in prostor, v katerem živimo. V Slovenski demokratski stranki smo poiskali v tem spremnem dokumentu glede resolucije tudi te rešitve. Prva zadeva so recimo javna naročila. Jaz sem govoril na odboru zadnjič glede drugega tira. Sedaj vidite, kako ta proces teče, revizijska komisija, številni pritožbeni postopki tečejo, zadeva se zavlačuje. Isto pri karavanškem predoru. Poglejte, kako bi to delovalo v prihodnosti. Javna naročila bi bila vezana na blockchain tehnologijo, bila bi vezana na umetno inteligenco, bila bi vezana na analitiko big data. Vse te ponudbe, ki bi prispele na komisijo, bi vse te tehnologije že analizirale. Lahko bi pregledale kompletne cene, stroškovni del vsakega betona, vsakega železa, vsako ceno delovne sile in vseh ostalih materialov, primerjali s cenami doma, v tujini, pregledali tudi lastnike teh podjetij, povezane osebe teh podjetij in pripravile že klasično analizo za tiste odločevalce v neki revizijski komisiji. Ali si vi predstavljate, kako hiter postopek javnega naročila bi bil, kako transparenten bi bil, kako nihče ne bi imel izgovora, da je nekdo politično nekorekten, da so ga izključili zaradi tega, ker je član neke stranke, in marsikateri del tega političnega govora bi izpadel s tega področja. Gremo naprej, govorili ste o stanovanjskih shemah, o stanovanjih. Številni birokratski problemi pri stanovanjih so tudi vpis v zemljiško knjigo, nekateri vpisi, izpisi iz zemljiške knjige, izbrisi plomb in vsega ostalega deluje zelo počasi. Z e-zemljiško knjigo v oblaku, s pristopom preko zavarovanja, preko blockchain tehnologije bi mi lahko ustvarili e-zemljiško knjigo, ki bi tekla izredno hitro, z izredno malo zaposlenimi ljudmi. Tehnologija bi to vodila in izredno kriptografsko bi bilo zaščiteno. Gremo na področje umetne inteligence v pravosodju, v pravniških poklicih. V Združenem kraljestvu so naredili lansko leto študijo, kjer so v nekaterih primerih civilnega prava na eni strani poklicali najboljše odvetnike vseh najboljših odvetniških družb v Londonu in okolici, na drugi so pa pripeljali računalnik s posebnim programom in z umetno inteligenco ter so analizirali nekatere civilne postopke in potem pogledali rezultate, ki so že bili na nekaterih sodiščih dokončani. In potem so primerjali rezultate in rešitve teh najboljših odvetnikov in na drugi strani umetne inteligence. Ugotovili so, da so odvetniki v prid tega, kako so se tudi postopki končali, pozitivno nakazali rešitev v približno 60 % primerov, manj kot 60, približno 58 %. Umetna inteligenca v približno 89 % primerov. V Ameriki na področju kazenskega prava; umetna inteligenca že deluje na področju pomočnika sodnika, ki se odloči, ko pripeljejo nekega osumljenca, kakšna bo varščina za njega, tudi ko ga obsodijo, kakšna je kazen v takem primeru; in mu pripravi že nek osnutek neke sodbe. Koliko bi to razbremenilo sodnike, odločevalce, koliko manj bi bilo servisnega osebja tudi na področju pravosodja in koliko bolj konsistentna bi po vsej verjetnosti bila tudi pravna praska ravno zaradi tega, ker sodniki ob vseh teh podatkih, bodimo realni, tudi če so vrhunski intelektualci, ne morejo včasih napisati tiste optimalne sodbe, ki bi bila. Na področju teh pomočnikov, ki bi delovali na podlagi teh tehnologij, bi mi to lahko izpeljali. Gremo na področje, ki ga vodi kolega Zvone Černač, to je na področje notranjih zadev in lokalne samouprave. Osnova digitalne transformacije je vedno to, kar sem jaz razvijal, torej digitalna identifikacija. Jaz govorim o tehnologiji digitalne transformacije, sem govoril na začetku o digitalni identiteti, torej identiteti, ki združuje, kot v Estoniji, vse podatke na enem mestu – vašo vozniško, vašo osebno izkaznico, vaš zdravstveni karton in tako naprej. Popolnoma vse na enem mestu, popolnoma vse v oblaku. S pomočjo kriptozaščite, s pomočjo blockchain lahko dostopa samo tisti v hierarhični skupini do številnih informacij, ki jih potrebuje. Ne more se zgoditi, da so te informacije o stanju nekega pacienta vsesplošno dostopne. Tudi to tehnologija omogoča in ima neverjetne učinke, da prihranimo številna delovna mesta in te ljudi, ki zdaj delajo banalne zadeve, preusmerimo v gospodarstvo. Gremo na področje kmetijstva, spoštovani kolegice in kolegi. Zdaj sem predsednik Odbora za kmetijstvo, tam sem tudi predstavil številne nove tehnologije, na začetku naslednjega mesca bom imel sejo glede varnosti živil. Kot veste, imamo celo vrsto afer v Sloveniji, takšnih in drugačnih, tudi izven Slovenije. Sledljivost živil, imamo izredne tehnologije na področju sledljivosti živil, celo na področju DNK-analize imamo računalniški podatek recimo nekega mesa in ga potem lahko spremljamo. In nekje vzamemo recimo iz ene mase za čevapčiče dobesedno del in se vidi, ali je v tem res bilo slovensko meso, ali je to res bil ta proizvajalec. Dobesedno ga lahko dobimo s prstom v marmeladi s pomočjo računalniške tehnologije. Da ne razlagam tudi glede procesa trženja kvalitetnih živil, vsak zapakiran zrezek, ki ga kupite, ima QR kodo, lahko stisnete recimo kamero, pogledate, se vam naenkrat odpre v oblaku kmetija, kjer je ta krava ali svinja bila vzrejena, v kakšnih okoliščinah, kdaj je bila zaklana, kdaj je bilo zapakirano to meso in kdaj je prišlo na vaše police. Popolna sledljivost, prav takšna, kot jo imate vsi, ki kupujete na eBayu. Ko kupite, naredite neko pogodbo v elektronski obliki, kdo vam bo to tudi dostavil, in potem spremljate vašo pošiljko od neke centrale v Ameriki preko evropske centrale, neke transportne ali logistične družbe do Pošte Slovenija ali še kakšnega drugega ponudnika Slovenije, ki vam ta paket pripelje na vaš dom, kjer se elektronsko podpišete. To je recimo samo del logistične izvedbe. Seveda lahko predstavljam v nedogled, časa bo premalo, številna področja, na katerih nakazujemo rešitve v Sloveniji in na področju katerih ljudje ne bi imeli problemov. Na koncu, preden končam ta del sklopa, upravni postopki v gradbenih dovoljenjih. Zdaj sem se obrnil h kolegu Černaču, nekdanjemu ministrstvu za infrastrukturo, ki tudi ima alergijo na birokracijo, je zelo velik praktik in tudi pravnik. Mi smo v času prve Janševe vlade proces enostavnega gradbenega dovoljenja spravili približno na rok 30 dni. Jaz mislim, da je danes s tehnologijo – in strokovnjaki me na to tudi opozarjajo – možen postopek enostavnega gradbenega dovoljenja dobiti tudi v tridesetih minutah. Še enkrat ponavljam, trideset minut, ne trideset dni. Torej vse skupaj pomeni, da pripravljamo tudi preko tega, preko digitalne preobrazbe javne državne uprave, okolje, ki bo prijazno IT-industriji, prijazno podjetnikom, prijazno do vstopa tujega kapitala v Slovenijo in postopoma do večjega bogastva in do boljšega življenja ljudi. To je en proces, en akcijski načrt, kaj mislimo in kaj nameravamo narediti, če uspe en tak relativno skromen dokument, kot je Digitalna preobrazba, da se po njemu poenotimo. Toliko v tem prvem delu obrazložitve in odgovorov na nekatere dileme kolegov in kolegic iz različnih poslanskih skupin. Najlepša hvala.","Breznik, Franc",2019-11-22 00:00:00,"Banke ne potrebujejo klasičnih analitičnih služb tega srednjega nivoja, ker za to uporabljajo umetno inteligenco, za to uporabljajo storitve v oblaku, za to uporabljajo tako imenovan big data in vrhunske specialiste iz big data analize. Javna naročila bi bila vezana na blockchain tehnologijo, bila bi vezana na umetno inteligenco, bila bi vezana na analitiko big data. Gremo na področje umetne inteligence v pravosodju, v pravniških poklicih. V Združenem kraljestvu so naredili lansko leto študijo, kjer so v nekaterih primerih civilnega prava na eni strani poklicali najboljše odvetnike vseh najboljših odvetniških družb v Londonu in okolici, na drugi so pa pripeljali računalnik s posebnim programom in z umetno inteligenco ter so analizirali nekatere civilne postopke in potem pogledali rezultate, ki so že bili na nekaterih sodiščih dokončani. In potem so primerjali rezultate in rešitve teh najboljših odvetnikov in na drugi strani umetne inteligence. Umetna inteligenca v približno 89 % primerov. V Ameriki na področju kazenskega prava; umetna inteligenca že deluje na področju pomočnika sodnika, ki se odloči, ko pripeljejo nekega osumljenca, kakšna bo varščina za njega, tudi ko ga obsodijo, kakšna je kazen v takem primeru; in mu pripravi že nek osnutek neke sodbe."
ParlaMint-SI_2019-11-22-SDZ8-Redna-13.u46,"Hvala lepa, podpredsednica. Saj ne bom dolg. Najprej se bom pa vseeno odzval na eno zadevo. Kolegica Jeraj, rekli ste, da Slovenija ima vedno več neizvršenih sodb oziroma da tukaj nazaduje. To ni res. Imela je sicer obdobje, ko so sodbe stale in je bila res v samem vrhu teh kršitev, vendar se to že od leta 2014 zmanjšuje. Ti podatki so dostopni na spletu in si jih tudi lahko pogledate. Kar se tiče zdravstvenega sistema in digitalizacije v njem, tukaj se v določeni meri vsekakor strinjam z vami. Sigurno so stvari, ki bi se lahko izboljšale, in stvari, ki jih tudi moramo izboljšati. Veste pa, kje se po navadi zatakne. Začelo se bo pri varstvu osebnih podatkov, druga stvar bo denar ali pa bo prva denar, tretja stvar, da se bo začelo prerekanje, kdo bo delal nadgraditve sistema, kar seveda ni opravičilo. Vsekakor nas čakajo številni izzivi na teh področjih, ne samo na področju zdravstva, ampak praktično na vseh področjih tako javnega kot zasebnega sektorja. Če se morda splošno dotaknem te digitalizacije, ki sem jo omenjal tudi v našem stališču poslanske skupine. Mi vsekakor menimo, da mora družba napredovati tudi na področju digitalizacije in nekih novih tehnologij. Tako da na tem področju vam nihče ne more oporekati. Bilo je rečeno, da ste želeli sprožiti razpravo. Razprava je v vsakem segmentu vedno tukaj dobrodošla, sploh če govorimo o uvedbi nekih tehnologij in rešitev, ki nam morda niso v celoti povsem znane. Tako da je takšna razprava vsekakor dobrodošla. Bi pa v takšno razpravo morali vključiti predvsem več deležnikov, kot so strokovnjaki s teh področij, da bi prišli do nekih skupnih rešitev za naprej. Dotaknil se bom še umetne inteligence, ki se mi zdi eno res ključnih področij pri vsem tem procesu. Ne nazadnje se to kaže v večini svetovnih sil in tudi v manjših državah. Umetna inteligenca bo definitivno prispevala k preoblikovanju nekega splošnega poslovanja in pa industrije, kot jo poznamo danes. EU, ko sprejema sedaj novo finančno perspektivo, v enega ključnih ciljev te transformacije družbe vključuje ravno to umetno inteligenco v štirih programih, in sicer Digital Europe, Horizon Europe, Connecting Europe Facility in Creative Europe. Temu ustrezno so namenjena tudi sredstva, ki so na področju digitalizacije in umetne inteligence sedaj v tej novi finančni perspektivi kar visoka. Danes zjutraj smo se na Odboru za zadeve Evropske unije pogovarjali o enem takšnem zasedanju, kjer bo govora o konkurenčnosti in napredku tudi na področju digitalizacije. Teh sredstev bo 16 milijard evrov v naslednji finančni perspektivi. Ti evropski načrti so podprti tudi z ustreznimi strateškimi dokumenti, tako da Evropska unija na tem področju dela. Na tem področju pa dela tudi Slovenija, spoštovani, predvsem resnično na tem področju umetne inteligence. V Sloveniji imamo tudi izobraževalne programe na tem področju, tako na Univerzi v Mariboru kot Univerzi v Ljubljani, številne mednarodne skupine in pa Inštitut Jožefa Stefana, ki se na teh področjih resnično prebija v svetu v sam vrh stroke, ki se s tem ukvarja. Tudi raziskave na področju umetne inteligence v Sloveniji izvajamo že kar dolgo časa. Te so bile v svetu vedno prepoznane kot odlične na vseh področjih. Danes imamo okoli 250 raziskovalcev s tega področja in v akademski sferi in gospodarstvu še nekakšnih 30 skupin, ki pri samem procesu sodelujejo. Kot sem pa povedal že v stališču, pri vseh teh prednostih digitalizacije in umetne inteligence, kjer vsi želimo iti s tokom, pa se vedno postavljajo tudi vprašanja in pa dileme, kaj lahko to prinaša. Jaz sem bil pred kratkim, zdaj je že kakšen mesec in še malo, na OECD v Parizu na konferenci o umetni inteligenci, kjer se je odprla resnično zanimiva razprava. Tam so bili tako politiki iz držav članic OECD kot tudi strokovnjaki. Strokovnjaki sami opozarjajo, da prihaja do določenih tveganj, katerih se zavedajo, in da bo treba zadeve vseeno še malo bolje raziskati, preden bi jih lahko v celoti vpeljali kar v neke sisteme, kot so recimo zdravstvo, sodišče in tako dalje. Jaz si ne predstavljam, da bi računalnik z nekim algoritmom odločil o neki sodbi oziroma o tem, ali bo nekdo šel v zapor ali ne. Jaz mislim, da je človeški faktor potreben, bo pa tudi na ravni pravosodja verjetno treba neke določene stvari spremeniti in izboljšati. Ko govorim o tem srečanju na OECD,je po naključju tisti dan, to je bilo v petek, 11. oktobra, izšel New York Times, ki ga imam pred sabo. Notri je en zanimiv članek z naslovom Starting superhuman artificial intelligence, se pravi postavitev superčloveške umetne inteligence, ki v bistvu v prvi vrsti razloži, zakaj je to dobro, v naslednji vrsti vzpostavi neka vprašanja, na katera je moč odgovoriti. Bom prevedel enega, ki se meni zdi zelo zanimivo in bi se lahko o njem pogovarjali ure in ure. Govori pa o tem, da ustvarimo algoritem umetne inteligence in mu damo nalogo, da razreši in ugotovi, kaj in kako na področju okolja, in mu damo nalogo, da vrne stanje okolja in ogljikovih izpustov na predindustrijsko raven. Potem se tukaj avtor tega članka vpraša, kaj bi se zgodilo v primeru, da bi ta umetna inteligenca oziroma ta algoritem ugotovil, da je edina rešitev za vrnitev tega stanja in zmanjšanje dimenzij zmanjšanje človeške populacije. Kako bomo odgovarjali na takšna in drugačna vprašanja, je tisto, kar hočem povedati, da moramo zadeve vseeno preučiti in se o njih pogovarjati. Vsekakor ne nasprotujem takšni temi in jo podpiram ter se z vami vsekakor strinjam. Vseeno pa ne smemo pozabiti, da navsezadnje sam telefon danes premore bistveno več moči, kot jo je najboljši računalnik zmogel še ne nekaj let nazaj, in da nam to olajšuje življenje. Določene aspekte pa je treba vzeti v pogled in z njimi iti naprej, vsekakor pa moramo iskat ustrezne rešitve, da z družbo gremo naprej tudi na tem področju. Hvala.","Prebil, Nik",2019-11-22 00:00:00,"Dotaknil se bom še umetne inteligence, ki se mi zdi eno res ključnih področij pri vsem tem procesu. Umetna inteligenca bo definitivno prispevala k preoblikovanju nekega splošnega poslovanja in pa industrije, kot jo poznamo danes. EU, ko sprejema sedaj novo finančno perspektivo, v enega ključnih ciljev te transformacije družbe vključuje ravno to umetno inteligenco v štirih programih, in sicer Digital Europe, Horizon Europe, Connecting Europe Facility in Creative Europe. Temu ustrezno so namenjena tudi sredstva, ki so na področju digitalizacije in umetne inteligence sedaj v tej novi finančni perspektivi kar visoka. Na tem področju pa dela tudi Slovenija, spoštovani, predvsem resnično na tem področju umetne inteligence. Tudi raziskave na področju umetne inteligence v Sloveniji izvajamo že kar dolgo časa. Kot sem pa povedal že v stališču, pri vseh teh prednostih digitalizacije in umetne inteligence, kjer vsi želimo iti s tokom, pa se vedno postavljajo tudi vprašanja in pa dileme, kaj lahko to prinaša. Jaz sem bil pred kratkim, zdaj je že kakšen mesec in še malo, na OECD v Parizu na konferenci o umetni inteligenci, kjer se je odprla resnično zanimiva razprava. Notri je en zanimiv članek z naslovom Starting superhuman artificial intelligence, se pravi postavitev superčloveške umetne inteligence, ki v bistvu v prvi vrsti razloži, zakaj je to dobro, v naslednji vrsti vzpostavi neka vprašanja, na katera je moč odgovoriti. Govori pa o tem, da ustvarimo algoritem umetne inteligence in mu damo nalogo, da razreši in ugotovi, kaj in kako na področju okolja, in mu damo nalogo, da vrne stanje okolja in ogljikovih izpustov na predindustrijsko raven. Potem se tukaj avtor tega članka vpraša, kaj bi se zgodilo v primeru, da bi ta umetna inteligenca oziroma ta algoritem ugotovil, da je edina rešitev za vrnitev tega stanja in zmanjšanje dimenzij zmanjšanje človeške populacije."
ParlaMint-SI_2019-11-22-SDZ8-Redna-13.u52,"Hvala lepa, gospa podpredsednica. Spoštovana predstavnika Vlade, kolegice in kolegi! Petek popoldne, zadnja točka dnevnega reda redne seje Državnega zbora, prazna dvorana, točka brez glasovanja. To je slika digitalne preobrazbe naše ljube Slovenije. Ampak v redu, je pač tako. Jaz se bom najprej naslonil na Evropsko komisijo, ki je lani aprila predstavila evropski pristop k povečanju naložb in določitvi etičnih načel, kar zadeva umetno inteligenco. Ob tej priliki je komisar, odgovoren za enotni digitalni trg, gospod Andrus Ansip dejal: »Tako kot nekoč parni stroj ali elektrika umetna inteligenca danes daje našemu svetu novo podobo, predstavlja nove izzive, s katerimi se je v Evropi treba soočiti skupaj, da bo umetna inteligenca uspešno služila vsem. Do konca leta 2020 (se pravi do konca naslednjega leta) moramo vložiti najmanj 20 milijard evrov. Komisija opravlja svoj del naloge, današnja, to je bilo lani aprila, spodbuda je namenjena tako raziskovalcem, da bodo lahko razvijali naslednjo generacijo tehnologij in aplikacij na področju umetne inteligence, kot tudi podjetjem, da jih bodo lahko sprejela za svoje in uporabljala.« Konec citata. Pozdravljam to iniciativo kolegov iz Slovenske demokratske stranke. Tudi mi, kot je povedal naš predsednik, smo v domu slovenskega gospodarstva, to je na sedežu Gospodarske zbornice Slovenije, predstavili našo strategijo Pametna Slovenija. Ampak res je, tako kot je povedal predsednik Nove Slovenije Tonin, ne smemo privatizirati tega področja, zato res pričakujem, da bo uspelo predsedniku republike nekako poenotiti slovensko politiko, da poskušamo trasirati razvoj v smeri digitalizacije družbe in ekonomije na Slovenskem naprej. Gre torej za enotni digitalni trg na področju Evropske unije, na tem področju je tudi veliko znanja. Na temo digitalizacije je bilo veliko napisanega, še več povedanega, problem, ki ga mi vidimo, pa je, da na nivoju vlade ni zagotovljene koordinacije med ministrstvi. Vsak dela nekaj po svoje, poleg tega ni zadostnih kadrovskih kapacitet. Res je, to je tudi ne nazadnje sistem plač v javnem sektorju. Ali bo šel kakšen vrhunski računalničar delat za neko strategijo, da bo nek koordinator – za koliko? – za jurja tristo neto? Hvala, kolega Breznik. Koliko sredstev bo vlada – zdaj smo pa spet pri proračunu, saj nikoli ne moremo stran od njega – namenila za izvajanje strategije umetne inteligence, ki je trenutno v pripravi, koliko sredstev bo namenjenih digitalizaciji v naslednjih štirih letih na podlagi državnega programa razvojnih politik? Rad bi tudi, da razumemo, kaj je pravzaprav naša politika, kolegice in kolegi. Naloga politike po mojem mnenju, po mnenju Nove Slovenije je, da prepozna probleme in zagotovi sredstva za njihovo reševanje, izbiro in izvedbo rešitev pa naj prepusti strokovnjakom. Kolega Breznik se je tu fokusiral na tehnologijo blockchain, kot enega od primerov mnogih tehnologij. Mi mislimo, da je to stvar strokovnjakov. Sam sem bil kar dolga leta direktor informatike v eni veliki, takrat zelo uspešni slovenski korporaciji, in mi na kraj pameti nikoli ni prišlo, da bi se vprašal, kakšno tehnologijo pa predlaga politika. Sploh nisem o tem razmišljal. Ključno je, da se zavedamo, da informatizacija hkrati prinaša tudi optimizacijo poslovanja, pomeni znižanje stroškov, učinkovitost ter večjo transparentnost in sledljivost. Žal pa te za našo državo tako prepotrebne prednosti ne bodo všeč sindikatom, najbrž tudi ne kakšni politični opciji, saj posegajo v njihove vrtičke. Smiselno bi bilo narediti pravi slovenski nacionalni oblak, ki bi centraliziral javno informatiko. To bi bilo nujno. Ta informacijski sistem, če hočete, javne uprave, državne uprave bi moral bit nek integrator, in to bi močno prispevalo k večji učinkovitosti pa tudi znižanju stroškov. Ne pa dejansko da vsak v javni upravi gradi svojo javno informatiko, zapravlja denar za drago strojno in programsko opremo in poleg tega dodaja še druge sila drage rešitve. Žal me čas preganja, bom pa za konec res z iskrenostjo predstavnikoma Vlade, sem vesel da sta tukaj, izročil vsakemu eno darilce, QR kodo Pametna Slovenija. To je naš proizvod, ga ne privatiziramo, ampak vidi pa se, kako preprosta so darila v digitalni dobi pa še Fursu jih ni treba prijavljati. Hvala lepa.","Horvat, Jožef",2019-11-22 00:00:00,"Jaz se bom najprej naslonil na Evropsko komisijo, ki je lani aprila predstavila evropski pristop k povečanju naložb in določitvi etičnih načel, kar zadeva umetno inteligenco. Ob tej priliki je komisar, odgovoren za enotni digitalni trg, gospod Andrus Ansip dejal: »Tako kot nekoč parni stroj ali elektrika umetna inteligenca danes daje našemu svetu novo podobo, predstavlja nove izzive, s katerimi se je v Evropi treba soočiti skupaj, da bo umetna inteligenca uspešno služila vsem. Komisija opravlja svoj del naloge, današnja, to je bilo lani aprila, spodbuda je namenjena tako raziskovalcem, da bodo lahko razvijali naslednjo generacijo tehnologij in aplikacij na področju umetne inteligence, kot tudi podjetjem, da jih bodo lahko sprejela za svoje in uporabljala.« Konec citata. Koliko sredstev bo vlada – zdaj smo pa spet pri proračunu, saj nikoli ne moremo stran od njega – namenila za izvajanje strategije umetne inteligence, ki je trenutno v pripravi, koliko sredstev bo namenjenih digitalizaciji v naslednjih štirih letih na podlagi državnega programa razvojnih politik?"
ParlaMint-SI_2019-11-22-SDZ8-Redna-13.u54,"Hvala lepa, podpredsednica. Lep dober dan še enkrat. Najprej bom rekel, da sem tudi sam vesel in tudi v SMC smo veseli, da smo odprli to tematiko, neko razpravo, ki je pomembna s številnih vidikov razvoja naše države. Danes, jutri in tudi v bodoče, kadar koli se pogovarjamo z gospodarstveniki, znanstveniki in tako naprej, je digitalizacija ena tistih obveznih tem oziroma terminov, ki se pojavijo. Nič drugače ni bilo, mislim da v torek ali sredo na vrhu gospodarstva, ki ga je organizirala Gospodarska zbornica. Tudi tam je bil en gost, sicer ne fizično prisoten, ampak na daljavo, digitalno torej, iz Nemčije, ki je kot predstavnik gospodarstva izpostavil vse te prednosti in izzive, ki jih področje digitalizacije postavlja pred nas, pred naša gospodarstva, države, družine, posameznike. Tako z vidika koriščenja ali pa uveljavljanja pravic pa tudi obveznosti, ki jih imamo znotraj ustave in zakonodaje, tudi hitro potem začnemo govoriti o tveganjih in se zavedamo dejstva, da nas tehnologija z vidika regulatornih okvirov pa tudi družbenih praks ali pa norm marsikdaj prehiteva. Potem porabimo veliko časa, da se sploh pravilno odzovemo in da ugotovimo, kateri del tehnologije je koristen, katerega pa moramo omejevati in postavljati v neke okvire. Vse to in še marsikaj več je digitalizacija. Moramo se pa zavedati še enega drugega dejstva, zlasti ko govorimo o državah in velikih pogosto tudi okorelih sistemih, ki so zelo odporni na spremembe. Sistem upravljanja države z njenimi ustroji oziroma infrastrukturo je ena tistih reči, ki jo je zelo težko spremeniti, zelo dolgo časa nastaja, se nadgrajuje in kadar jo mislimo na novo, kadar jo ponovno postavljamo, tisti, ki se je kdaj ukvarjal s kakšnim takim projektom, ve, da mora pustiti starega, da obstaja, postaviti novega in potem poskrbeti za neko tranzicijo, nekaj časa imeti oba delujoča, če bi prišlo do kakšnih težav. To je izredno težko, zahtevno, naporno in v končni fazi tudi drago. Ravno zaradi tega imamo tudi po naših ministrstvih različne postavke, ki so marsikje tudi precej visoke za te namene. Vemo, kakšne izzive imamo pri črpanju evropskih sredstev. Vemo, kaj lahko neka sprememba na ravni Evropske unije, neka direktiva ali pa uredba na področju črpanja evropskih sredstev potem pomeni za nek informacijski sistem. Vemo, koliko podatkov preteče preko finančne uprave, kako so ti podatki dejansko pomembni za to, da država posluje in deluje, tako kot mora, da se v okviru tega tudi zaznavajo tista odklonska dogajanja, da se potem tudi uradniki na Fursu dosti bolj fokusirano ukvarjajo s tistimi področji, kjer utegnejo biti težave, ali pa s tistimi zavezanci za plačilo kakšne dajatve ali davka. Skratka izzivov na tem področju bo v prihodnje še zelo veliko. Morda pa največji izziv, ki ga imamo mi pred sabo kot družba, je v tem, da to pripoznamo kot nek pravi izziv. Kaj se zgodi? V trenutku, ko sredstev ni dovolj oziroma ko bi radi neko finančno konstrukcijo nekoliko premislili, so to po navadi tista prva sredstva, kjer začnemo varčevati oziroma vidimo neko rezervo, kako bi lahko kaj prihranili. Podobno je bilo tudi tekom včerajšnje seje, ko smo sprejemali proračuna za leti 2020 in 2021. Jaz ne bi zdaj rekel, da je to neko razhajanje, čeprav neke vrste razhajanja je, da so kolegi v SDS, kljub temu da nam predlagajo nek zelo dobrodošel spekter razmišljanja v prihodnje, tako kot marsikdo drug tudi naredi, poiskali te rezerve z vidika nekih amandmajev, ko bi zagotavljali sredstva še za kakšne druge izzive, ravno na tem področju. Tako na področju informacijske podpore ministrstev za delo, družino, socialne zadeve, za šolstvo, za finance pa še za koga drugega. Zato pravim, da naš največji izziv je v tem, da bomo vsi generalno prepoznali, da je to neko področje, ki prinaša dodatno vrednost, ki olajšuje poslovanje državne uprave ali pa javnega sektorja ali pa tudi podjetij. S tem bomo fleksibilnejši, se bomo lažje soočali s številnimi izzivi, predvsem pa bomo svojo moč misli in razuma usmerili tja, kjer lahko naredimo tisti preskok, kar lahko avtomatika sama naredi oziroma neka umetna inteligenca naj naredi, naj olajša ljudem delo in naj se jih aktivira predvsem tam, kjer lahko sami naredijo tisto kakovostno razliko. Tudi kolegi v NSi, kljub temu da jim ni ostalo več časa za razpravo, kolikor sem uspel pogledati pri glasovanju o teh amandmajih, so kljub temu, da načelno podpirajo to digitalizacijo oziroma zaznavajo potrebo po dodatni digitalizaciji državne uprave, pa upam, da se ne motim in da sem prav videl, da nisem zgrešil kakšnega amandmaja, ker je po številkah nekoliko nepregledno, se tudi znašli na strani tistih, ki so potem podprli to varčevanje ravno na tem področju. Zato pravim še enkrat, in to bo nek dolg proces, ko se bomo dejansko vsi znašli v tem, da bomo podpirali to maksimalno in ne bomo tega področja videli kot področja, kjer lahko privarčujemo. Ker tukaj ne moremo privarčevati, tukaj vsak evro, ki ga odvzamemo, ima zelo visoko ceno oziroma generira zelo visoke stroške. Še enkrat bom poudaril, to je nek proces, ki bo trajal še kar nekaj časa in bo zlasti velik izziv na področju javne uprave oziroma državne uprave, kjer je tega dela še zelo veliko. Kljub temu pa lahko rečem, da Slovenija razmišlja sveže, vidim in slišim zelo veliko ljudi, ki se trudijo na tem področju in tudi v preteklosti je bilo zelo veliko narejenega. Če potegnem neko vzporednico recimo z Italijo, ki mi je nekoliko bližje jezikovno in geografsko, lahko opazim, da tam državna uprava oziroma javni sektor še zelo močno deluje papirnato. Marsičesa se ne da urediti po spletu, kar se v Sloveniji da narediti. Zato je potrebna maksimalna podpora vsem tem prizadevanjem, ki bo omogočila, da lahko ljudje, državljani upravljajo neko upravno storitev od doma, kar pomeni manjše gneče na okencih. Zagotovo pa so možnosti, ki jih ponuja to področje tudi na področju gospodarstva, praktično neomejene. Tehnologija tukaj eksponentno raste. Mi jo moramo maksimalno podpreti. Verjamem, da se bodo vsa ta sporočila, ki smo jih tukaj dali, rezultirala ne samo v tem proračunu, ampak tudi vseh ostalih proračunih, ki bodo sledili v Sloveniji. Ne samo da bodo proračuni bili zeleni, ampak da bodo imeli tudi to digitalno noto. Glede na to da je bilo že veliko povedanega tudi z vidika raznoraznih tehnologij, se jaz tukaj ne bi ponavljal, ne bi podvajal in bi samo rekel, da pričakujem in tudi v SMC maksimalno podpiramo vsa prizadevanja po vseh ministrstvih, zlasti pa pri vodilnem, to je Ministrstvu za javno upravo, da s temi procesi nadaljuje. Ravno tako je moje pričakovanje do Ministrstva za gospodarski razvoj in tehnologijo, da ponudi čim več platform, infrastrukture oziroma sredstev, razpisov, vse, kar je treba, da digitalizacija poslovanja naših podjetij, gospodarstva poteka kar se da gladko. Kot rečeno, če se vrnem nazaj na vrh slovenskega gospodarstva, tam je bila izpostavljena ta tema kot ena tistih vodilnih, ključnih tem, ki bo naredila razliko med gospodarstvi, ki so bolj okorela, in tistimi, ki se znajo hitreje obrniti in še toliko bolj pospešiti ne samo storitveni sektor, ampak tudi tisti čisto konkretni proizvodni, ker meje se dejansko tukaj močno brišejo in bo treba vse te razvojne proizvodne paradigme, ki jih poznamo danes, v prihodnje še toliko bolj intenzivno premisliti in spremeniti. Hvala lepa za pozornost.","Perič, Gregor",2019-11-22 00:00:00,"S tem bomo fleksibilnejši, se bomo lažje soočali s številnimi izzivi, predvsem pa bomo svojo moč misli in razuma usmerili tja, kjer lahko naredimo tisti preskok, kar lahko avtomatika sama naredi oziroma neka umetna inteligenca naj naredi, naj olajša ljudem delo in naj se jih aktivira predvsem tam, kjer lahko sami naredijo tisto kakovostno razliko."
ParlaMint-SI_2019-11-22-SDZ8-Redna-13.u56,"Najlepša hvala. Ostalo mi je šest minut in moram kar pohiteti. Nekaj dilem je bilo spet o strahu. Zahvaljujem se kolegu iz Nove Slovenije, predvsem predsedniku, ki je govoril, da nas ne rabi biti strah digitalizacije. Podal je kar številne argumente. Strah nas je lahko stopicanja na mestu in nedelovanja v tej digitalni preobrazbi. Jaz sem večkrat, mogoče zato popolnoma razumem tudi proces, ko govorimo tudi v tem času o ohlajanju gospodarstva, torej o nekem ekonomskem ciklu, ki ima štiri faze, ki prihaja po vsej verjetnosti v tem času med drugo in tretjo fazo. Ampak govorim ne o strahu, ampak tistem večjem problemu, to je tako imenovani tehnološki ciklus, ki lahko traja 20, 30 let. V četrti industrijski revoluciji, kar je marsikdo že danes tudi povedal, so ti ciklusi vedno krajši. Če je bila prva več kot stoletje, v času prve govorimo o pojavu prvih strojev, parnem stroju, lokomotivah, javnemu prevozu preko železnic. Včeraj ste dosti govorili na to temo, da imamo železnice približno 170 let v tistem obdobju. Če smo govorili takrat o obdobju mehanizacije, potem je druga industrijska revolucija pripeljala elektrifikacijo, izum tekočega traka, govorimo o industrializaciji. Tretja, ki je pripeljala do izuma, kar sem danes govoril, mikroprocesorjev in uničila številne socialistične države samo s tem produktom, je pripeljala do avtomatizacije. V četrti industrijski revoluciji z vsemi tehnologijami, postopki, spremembami načina življenja, načina poslovanja pa govorimo o procesu digitalizacije. Tako bo peta industrijska revolucija, ki je na vidiku, pripeljala do personalizacije, izredno hitro bodo izdelovali izdelka z visoko dodano vrednostjo, izredno individualizirane, v industrijski proizvodnji z izredno natančnostjo in z izredno kvaliteto. Tisto, kar je pomembno poudariti, je, da v Slovenski demokratski stranki v tej digitalizaciji ločimo fizične skupine, ločimo digitalne skupine, s procesom četrte industrijske revolucije ločimo tudi biološke skupine. Torej poklice prihodnosti. Moji kolegi, ki so ostali kot inženirji v Siemensu, BMW imajo nazive, recimo, arhitekt industrije 4.0. Gre za vodilne inženirje, kjer iščejo najbolj šibke točke v tekoči proizvodnji, jih izboljšujejo, na vsakih nekaj let torej izboljšujejo robote, [[nerazumljivo]]robote, informacijske sisteme, tekoče trake, zunanjo, notranjo logistiko in tako naprej. Tako bodo potekali tudi poklici v prihodnosti – specialisti za 3D tiskanje, analitiki, big data analitiki v bančništvu. Cela vrsta bo recimo brezpilotnih letalnikov, dronov. Šli bomo tudi v varnostne agencije, v kmetijstvo, glejte, mi ustvarjamo precizno kmetijstvo, ki bo sledilo ekološkim spremembam, sledilo bo ekološkim trendom, povezavo satelitov, v okviru tako imenovanega interneta stvari z vašimi pametnimi stroji v kmetijstvu bo dalo čim manj pesticidov v zemljo, čim manj bo škodovalo okolju, manj bo fizične sile, manj bo poklicnih obolenj. Tudi o tem lahko govorimo v času digitalizacije. To je prinesla že prva industrijska revolucija, torej parni stroj, del stroja je prevzel tisto najbolj težko fizično delo. Digitalizacija odpravlja težka fizična dela, izboljšuje zdravje, tudi številne poklicne bolezni. Na koncu poglejmo, kam bo šla Evropa. Politične prioritete za novo komisijo 2019–2024, prioritete na področju Evropa pripravljena na digitalno dobo: uresničevanje priložnosti, ki jih nudi digitalna doba znotraj varnih in etičnih okvirov, zagotovitev tehnološke suverenosti, razvoj skupnih standardov na področju 5G omrežja in tehnologij nove generacije, investicije v nove tehnologije kot sotehnologije. Na prvem mestu, spoštovani kolegi, tudi sam nisem verjel, je prav tehnologija veriženja blokov. Sledijo visoko zmogljivi računalniki, algoritmi in orodja za izmenjavo podatkov in uporabo podatkov, nova zakonodaja v prvih 100 dneh. Potem je razvoj umetne inteligence, o kateri ste danes nekateri govorili. Spoštovani kolegi, največ riskira tisti, ki nič ne riskira. Največ riskira tisti, ki stopica na mestu in ne naredi ničesar. Naloga največje politične opcije v Sloveniji, ki jo predstavlja Slovenska demokratska stranka, je, da s svojim strokovnim odborom, svojimi notranjimi in zunanjimi strokovnjaki, tudi forumom za gospodarstvo, pelje te trende in vam daje podlago, na kateri lahko delamo v prihodnosti. Želimo si nacionalni konsenz, želimo si, da vsi participirate. Kot sem danes povedal, mi smo namenoma dali samo eno tehnologijo zato, da se sproži debata in da vsi participirate. Žal v tem prvem delu niste participirali. Šlo je za kritiko in nismo prejeli niti enega amandmaja. Seveda mi imamo plan B. Plan B je pripravljen in bo v naslednjih dnevih, tednih vložen v Državni zbor, kjer je pa participiral še drugi del kompletne slovenske tehnične inteligence. Vrh vsega, kar predstavlja Slovenija danes v svetu. Vrh največjih strokovnjakov s področja vseh tehnologij četrte industrijske revolucije. Spoštovani kolegi in kolegice, spoštovana državna sekretarja! Iz Nove Slovenije ste dobili QR kodo, kartico, to je tehnologija iz leta 1994, 25 let stara tehnologija. Vsaka čas inovacijam. V Slovenski demokratski stranki vam poklanjamo tako imenovani čip, ki je dolg 1 milimeter. To je tehnologija 21. stoletja. Sam sem sodeloval pri razvoju tega čipa v okviru Siemensove ekspertne skupine izpred nekaj let, in to vam podarjam kot nek dodatek, da bomo začeli razmišljat digitalno, začeli bomo razmišljati o Sloveniji 21. stoletja. To bo majhen korak za slovensko politiko in velik korak za slovenstvo. Najlepša hvala.","Breznik, Franc",2019-11-22 00:00:00,"Potem je razvoj umetne inteligence, o kateri ste danes nekateri govorili."
ParlaMint-SI_2019-11-22-SDZ8-Redna-13.u62,"Hvala lepa. Želela bi samo podati odziv oziroma nekaj podatkov na poziv, ki smo ga bili predstavniki Vlade deležni v okviru razprave poslanke Jerajeve. Prvi poziv se je nanašal na to, da naj Vlada pojasni, katere prioritete ima na področju digitalizacije družbe. Na področju digitalizacije obstaja temeljni strateški dokument, v okviru katerega tudi vlada izvaja svoje aktivnosti. To je dokument Digitalna Slovenija 2020 – Strategija razvoja informacijske družbe do leta 2020. Znotraj tega dokumenta, ki je bil v fazi priprave usklajen tudi z dokumentom Evropske komisije, to je strategije Evropa 2020, izhajajo tudi temeljne strateške usmeritve, ki so hkrati tudi vodilo zlasti Ministrstva za javno upravo in tudi vseh drugih ministrstev na področju digitalizacije. Če dovolite, naj navedem najpomembnejše: širokopasovna omrežja, podatkovno vodene storitve, digitalno podjetništvo, kibernetska varnost in vključujoča digitalna družba. Na podlagi teh strateških usmeritev je bil pripravljen tudi akcijski načrt s konkretnimi ukrepi tudi kazalci. Je pa dejstvo, da se ta strategija v letu 2020 izteka. Tako na ministrstvu poleg priprave strategije umetne inteligence izvajamo tudi aktivnosti za pripravo nove strategije, ki bo nadomestilo strategijo Digitalna Slovenija 2020 za naslednje petletno obdobje, ki bo dejansko pomenila nadaljevanje ukrepov in aktivnosti iz obstoječe strategije. Znotraj tega novega strateškega dokumenta na Ministrstvu za javno upravo ponovno nekako vrednotimo in proučujemo tudi ukrep centralizacije informatike. Dejstvo je, da je bil narejen prvi korak, kot ugotavljate tudi sami. Velik del informacijske podpore, zlasti priprave, vzdrževanje in razvoj informacijskih sistemov po posameznih področjih javnega sektorja še vedno ostaja tudi v okviru pristojnosti posameznih resornih ministrstev, zato imajo posamezna ministrstva zagotovljena v proračunu sredstva za področje informatike, kar je opaziti v okviru priprave in sprejetja veljavnega proračuna. Centralizacija informatike se bo ponovno vrednotila, kako v bistvu nadaljevati ta proces, do katere stopnje je sploh smiselno poenotiti, in centralizirati informatiko v okviru državne uprave. Se pa srečujemo tudi na Ministrstvu za javno upravo s problemov kadrov, ker je poklic informatik ali delovno mesto informatika in strokovnjakov na področju digitalizacije eden izmed tistih poklicev, ki je v okviru ne samo evropskega prostora, ampak tudi širšega prostora zelo hitro in lahko zaposljiv in tudi mobilen. Gre za področja znanja, ki so nekako splošna. Drugo vprašanje je bilo v bistvu izsek iz pisnega mnenja Vlade, kjer Vlada poudarja tisto, kar sem poudarjala tudi v ustni predstavitvi mnenja Vlade in tudi kar nekaj poslancev je v svojih izvajanjih izpostavilo, da tehnologija veriženja podatkovnih blokov ni edina tehnološka rešitev, ki bo v prihodnosti zadovoljevala potrebe digitalizacije. Postavilo se je vprašanje, katere so potem še te tehnologije. Verjamem, da gre za neke splošno znane tehnološke rešitve, kot so umetna inteligenca, kvantno računalništvo, nanotehnologija, 5G omrežja, robotki, biometrija, 3D tisk, virtualna realnost, oblačno računalništvo. Teh tehnologij je kar nekaj. Hvala lepa.","Ramšak Pešec, Mojca",2019-11-22 00:00:00,"Tako na ministrstvu poleg priprave strategije umetne inteligence izvajamo tudi aktivnosti za pripravo nove strategije, ki bo nadomestilo strategijo Digitalna Slovenija 2020 za naslednje petletno obdobje, ki bo dejansko pomenila nadaljevanje ukrepov in aktivnosti iz obstoječe strategije. Verjamem, da gre za neke splošno znane tehnološke rešitve, kot so umetna inteligenca, kvantno računalništvo, nanotehnologija, 5G omrežja, robotki, biometrija, 3D tisk, virtualna realnost, oblačno računalništvo."
ParlaMint-SI_2019-10-21-SDZ8-Redna-12.u334,"Najlepša hvala, gospod podpredsednik. Zelo dobronamerno bi izkoristil, pa marsikdaj ne izkoristim poslovnika, da opravimo javno razpravo. Mislim, da problem ni samo Lenart, problem je še marsikje drugje v Sloveniji, so tudi srednje šole. Imeti 2 milijardi več v proračunu pa govoriti, da gre direktno vse za plače. Sprašujem zdravo kmečko pamet, v času največjih tehnoloških sprememb v svetu, kjer večinoma na nižji ravneh odločanja prevzema umetna inteligenca, kjer prihaja do popolne ukinitve nekaterih delovnih mest, mi približno zadnjih pet let v javni sektor zaposlujemo – sedaj je trenutna številka 174 tisoč ljudi. Se vam zdi, da je to normalna številka za Slovenijo in da mi to zmoremo. Koliko je ob tem umetno zaposlenih ljudi, se samo sprašujem. Koliko ljudi hodi v službo, koliko je zavodov, ki jih ne potrebujemo, koliko je nekih nevladnih organizacij, ki jih ta družba ne potrebuje, ki ne prinašajo nekega pozitivnega učinka tej družbi na nobenem področju? Koliko je paradržavnega sektorja? Tu je ta problem, kjer zmanjka denarja. In tu je ta borba v okviru vlade, kaj je potrebno tej družbi. Mislim, da je izobraževanje izredno pomemben segment družbe. Mali narod lahko samo znanje, samo znanje, sposobnosti, inovacije nas držijo nad vodo na dolgi rok, da lahko tudi financiramo to, kar smo si zadali. To je neka resna socialna država, ki poskrbi za svoje ljudi. Ampak to, kar mi delamo, to ni socialna država. To je tipičen primer socialistične države. To jaz vedno govorim. Socialna država je Avstrija, socialna država je Nemčija, socialna država je Švica, vse okoli nas je socialna država. Socialna država je Avstrija, kjer ima moj sosed, ki ima končano osnovno šolo in je delal 35 let v Avstriji, tisoč 400 evrov pokojnine. To je socialna država. Njegov kolega, ki pa je delal tu v težjih razmerah, pa ima mogoče 500 evrov pokojnine. To je sedaj ta razlika, ker denar odteka iz proračuna na zadeve, ki niso potrebne tej družbi. Jaz pa mislim, da je šolstvo vsaj osnovna infrastruktura, vsaj to, da tem malčkom, ki so stari šest, sedem let, ni treba pozimi hoditi več kot kilometer in pol, zato da gredo na kosilo, ob tem da zanemarimo, da ste vi sprejeli standarde in normative, ki so izredno visoki; da je ministrstvo, ki ga sedaj pokrivam, to je kmetijstvo, predvsem varna hrana, sprejelo normative, kar se tiče HACCP v kuhinji. Ti ljudje čakajo dve in pol uri, da pridejo lahko do obroka, ker je taka gužva, ker je tako majhna jedilnica, ne zadostuje več nobenim standardom. Zato nekako apeliram, prosim za pomoč. S svojim poslanskim vprašanjem želim pomagati tudi ostalim kolegom in kolegicam, da opravimo končno razpravo, da vam pomagamo, gospod minister, da finančnemu ministru morda odpremo oči, da mu povemo, da obstajajo zadeve, ki so bolj pomembne od tistih, ki so manj pomembne. In zaradi bom izkoristil to poslansko vprašanje in zahteval razpravo. Najlepša hvala za podporo.","Breznik, Franc",2019-10-21 00:00:00,"Sprašujem zdravo kmečko pamet, v času največjih tehnoloških sprememb v svetu, kjer večinoma na nižji ravneh odločanja prevzema umetna inteligenca, kjer prihaja do popolne ukinitve nekaterih delovnih mest, mi približno zadnjih pet let v javni sektor zaposlujemo – sedaj je trenutna številka 174 tisoč ljudi."
ParlaMint-SI_2019-11-20-SDZ8-Redna-13.u34,"Gospod predsednik, bom malo bolj glasno govoril. Ena od temeljnih otrokovih pravic je, po mojem razumevanju, in v skladu z Deklaracijo o otrokovih pravicah, tudi pravica do izobraževanja. To pravico mora otrokom omogočiti kdo? Država. Država smo mi, vsi državljanke in državljani, institucije države pa so parlament, vlada in ostale institucije. Gospe in gospodje, pa v Sloveniji žal ni tako. Nimamo oziroma v kratkem ne bomo imeli dovolj šol. Mi smo to zaznali že v začetku septembra, ko smo želeli ministru, pristojnemu za šolstvo, dr. Jerneju Pikalu pomagati, ko je bil še čas, da bi bil dovolj močen v pogajanjih za proračunski kolač. Takrat smo sklicali nujno sejo pristojnega odbora z naslovom Sofinanciranje investicij v objekte šolske in predšolske infrastrukture v lasti občin. Slovenske občine morajo do leta 2023, to je do jutri, zagotoviti dodatnih 14 tisoč 251 mest v osnovnih šolah. Ta številka drži, pod njo se podpiše tudi pristojni minister, ki je bil, sem mu hvaležen, ves čas na tej seji, ki jo omenjam; in da mi je izrekel zahvalo, da smo mu tukaj dali podporo, njemu in seveda predvsem otrokom, slovenskim otrokom, saj so naši. 14 tisoč 251 otrok do leta 2023 pomeni, če sem delil to številko s pravilnim normativom, 750 novih oddelkov, 750 novih razredov; denarja pa ni. No, je – 5 milijonov. Šole nam razpadajo, ne vse, nekatere. Nimamo denarja, da bi zamenjali okna in tako dalje. Ja, boste rekli, saj to ni v vseh krajih. Seveda ne, na žalost. V Ljutomeru bodo leta 2023 55 otrok manj, v Murski Soboti 42 otrok manj. Zakaj? Ker se Pomurje prazni, ampak to je sedaj druga zgodba, na katero še pridem. Ampak mi nismo poslanska skupina, ki bi zgolj govorila; delamo tudi to, kar je seveda v naši moči. Seja in amandma. Na odboru ste nas povozili, verjamem, da boste tudi jutri, ker jutri pa ne bo več svetovni dan otrokovih pravic. Gospe in gospodje, oprostite, ker se bojite za svojo eksistenco, ker je minister za finance rekel: Če pa ta proračun točno v tej obliki ne bo sprejet, potem pa konec, potem pa tudi jaz več ne bom minister za finance. Mi odgovarjamo in smo tukaj, nas 90 je tukaj zaradi in za dva milijona naših državljank in državljanov. Kljub razmahu in razvoju umetne inteligence je poslanec še vedno človek z naravno inteligenco, s čustvi, odgovornostjo in z lastno vestjo. Ne dovolite, da vas disciplinirajo, da vam nadanejo lisice. Naprej. In zato smo vložili skupaj z SDS oziroma vsak svoj amandma za dvig povprečnine, da bi občinam pomagali, da bodo te šole zgradile. Za koga? Za naše otroke. Politika z integriteto je politika, ki govori tisto, kar misli, in dela tisto, kar govori; vse ostalo je blef, oprostite. Tukaj gre dejansko za osnovnošolce, ki jih imamo toliko več. Hvala bogu, le-ti so se vsi že rodili in jih znamo prešteti – 14 tisoč 251. Prosim, povejte mi, predstavniki Vlade, vi, kolegice in kolegi, kako boste to rešili. Če bo zadovoljiv odgovor, bomo mi ta amandma umaknili in povprečnino ter prav amandma za leto 2020 in 2021, če imate rešitve. Ampak leto 2023 je tukaj; za gradbeno dovoljenje pa potrebujemo koliko let? No, kar vi povejte. Stanovanjski zakon, ja, seveda, ko bo, bo; ampak proračun je gotov, do leta 2021 je zakoličen. Lahko recimo kakšen milijon, dva, tri do deset prerazporedite, mi boste najbrž tako odgovorili. Za stanovanja, za stanovanjski problem, za reševanje stanovanjskega problema mladih imate 3 milijone 700 v koalicijski pogodbi, ker papir vse prenese. Pa ste rekli, do konca mandata proračunskih sredstev, to je to, kar danes obravnavamo, danes ne obravnavamo stanovanjskega sklada, proračunskih sredstev – 0,4 % BDP, to je 160 milijonov. Kje so ti evri? Ni jih. Kar se tiče povprečnine, so tukaj sedaj raznorazne debate. Jaz se močno strinjam z ministrom Rudijem Medvedom, ki pravi, da bi bilo treba narediti neko formulo. Absolutno ga podpiram, ampak proračun je sedaj na mizi. Še nekaj. Kje je denar za izredno uskladitev pokojnin? Na kateri postavki? Vladi sem dal pobudo glede razvoja obmejnih problemskih območjih, in mi odgovarja, da bo pripravila program štiriletnih razvojnih spodbud za obmejna problemska področja. Kje je ta denar? V redu, da obmejna območja vlada razvojno moralno podpira. To lahko tudi razumem, da vlada nam, skrajnemu severovzhodu, sporoča – Vi se kar razvijajte tako dolgo, dokler ne boste propadli oziroma dokler se ta regija ne bo spraznila. Zato sem prej govoril o otrocih, ki jih je vse manj, konkretno v Ljutomeru in mestni občini Murska Sobota. Gospodarstvo; danes se boste mnogi, predvsem ministri, predsednik Vlade, slikali na 14. vrhu slovenskega gospodarstva z naslovom Do Slovenije 5.0 z zaupanjem, inovativnostjo in razvojem. Kje so sredstva v proračunu za razvoj? Avstrija daje sedemnajstkrat več sredstev za razvoj. Razumem, da največ denarja mora dati podjetje samo, če ga ima, če mu ga država ne pobere. Davki bodo višji in gospodarstveniki sporočajo, da bo leto 2020 pasje, pasje bo za podjetja, ker so višji davki, ker ste jih dvignili, višji davki, ohlajanje trgov in več kreditno nesposobnih kupcev. In to je to. Kolegice in kolegi, kje je denar za skladni regionalni razvoj? Kje? Če kdo misli, da je Slovenija samo Ljubljana pa še malo okoli, ta se presneto moti. Tudi mi tam na skrajnem vzhodu, na skrajnem jugu, Koroška – vsi plačujemo davke. In še enkrat, kot sem včeraj povedal, ne morem se sprijazniti z izjavo ministra za finance, cenim njegovo poslovno kariero, profesorsko kariero, ampak ne more pred nas, pred vas postavljati ultimata. Če pa on ne bo minister, bo pa nekdo drug, recimo moj kolega Lenart, ki je tudi finančnik. Jaz nisem nevoščljiv, da se boste danes usedli na neko kosilo, vem, da ga vsak sam plača, ampak z menijem nisem zadovoljen, ker meni ima naslov disciplina. Takšnih delovnih kosil mora znotraj koalicije, znotraj kakršnegakoli kolektiva biti veliko, da se ljudje pogovarjajo, ampak ne na tak način, kot zdaj vidim; pa nočem biti zraven, kako se bo to dogajalo. Res prosim za konkretne odgovore na teh nekaj vprašanj, ki sem jih nanizal. Kar se pa tiče amandmajev, malo smo se zašili, ker smo dali premalo časa pri tej točki, jih bomo pa, če ne prej, pri obrazložitvi glasu pri glasovanju. Hvala lepa.","Horvat, Jožef",2019-11-20 00:00:00,"Kljub razmahu in razvoju umetne inteligence je poslanec še vedno človek z naravno inteligenco, s čustvi, odgovornostjo in z lastno vestjo."
ParlaMint-SI_2019-11-20-SDZ8-Redna-13.u320,"Hvala lepa, samo počasi gospod predsednik. Spoštovana ministra, državna sekretarka, kolegice in kolegi, spoštovani predsednik Odbora za finance! Ja, morda se malo čudite, zakaj naslavljam tudi predsednika Odbora za finance, to je praksa v starih demokracijah, tudi v Evropskem parlamentu, da se naslovi in tudi pozdravi predsednika tistega delovnega telesa, ki je pristojno za zakon, ki ga obravnavamo. Minister dr. Bertoncelj, jaz sem hvaležen, da ste odprli tudi vprašanje formule, da ste odprli tudi problem določanja ali pa izračunavanja proizvodne vrzeli. To je problem, s tem se strinjam. Ampak zdaj žal v fazi sprejemanja proračuna tega ne moremo rešiti. Nekoč sem imel to priložnost ali čast, da sem se na to temo pogovarjal tudi v Nemčiji z gospodom Schäublom, ko je bil še minister za finance, ki je tudi sam povedal, da gre pravzaprav za neko »rocket science«, raketno znanost. Ampak tu smo, to imamo, to je Državni zbor sprejel in moramo to spoštovati tako dolgo, dokler ne bo dal drugačna pravila. Nikakor pa nisem za to, da sploh odpremo razpravo in jo nekako intoniramo v tej smeri, da je fiskalno pravilo razvojna cokla oziroma fiskalni pakt. Ker potem je pa res logično, da dramatično zgubljamo specifično težo v institucijah Evropske unije. Ampak pustimo zdaj to. Fiskalni svet ni ravno tako ploskal. Ni ravno eksplicitno povedal, da sta proračuna skladna. Sem si naredil en povzetek tako na eni strani. Samo eno zadevo povem: recimo Fiskalni svet opozarja, da predlog državnega proračuna za leti 2020 in 2021 predstavlja nadaljevanje vodenja fiskalne politike brez začrtanega celovitega nabora politik za ustrezno zagotavljanje dolgoročne vzdržnosti javnih financ zlasti v povezavi s staranjem prebivalstva in tako naprej. Ne bom na dolgo. Kakorkoli že, glejte, tudi sam se bom zdaj dotaknil same vložitve amandmaja k 54. členu, kar je korektno opozoril že magister Šircelj. V obrazložitvi piše: »S predlaganim amandmajem se določa znesek povprečnine v višini, kot jo je v predlaganem zakonu določila vlada.« Mi zdaj obravnavamo dopolnjeni predlog zakona. V tem dopolnjenem predlogu zakona, ki je bil sprejet na Odboru za finance, Vlada ni imela, bom rekel, prstov poleg. Mi smo zdaj v tehnološkem postopku tukaj v naši hiši. Tu je določena parlamentarna procedura, tu lahko vlado sprašujemo, vlada pojasnjuje, zakaj se je odločila za to in ono. Ampak zdaj je zadeva v naši hiši. Jaz imam zdaj tu občutek, da nekdo, ki je podpisal ta amandma, da ne razume, da smo mi samostojna veja oblasti. Drži? Drži. Ampak iz tega sodeč ne drži. Če bi se nekdo res poglobil v to, bi rekel: »Glejte, popravite amandma, ta amandma ni korektno vložen.« Ampak ne bom zdaj tu težil, vemo, za kaj gre. Saj sploh ne gre za Zakon o izvrševanju proračuna. Gospe in gospodje in slovenska javnost, saj sploh ne gre za glavarino oziroma povprečnino. Gre za nekaj povsem drugega, kar je zelo pošteno danes povedal tudi prvi minister gospod Šarec. Citiram: »Predvsem smo se dogovorili«, najbrž na tistem popoldanskem kosilu, »predvsem smo se dogovorili, da nikomur ni v interesu, da vlada pade«. Nikomur ni v interesu od prisotnih na kosilu, kar je najbrž tudi res. Razumem, zakaj ni v interesu. Ampak veste, kaj me boli? Boli me zdaj to, da slovenska javnost razume pravzaprav celotno politiko – ker vsi smo isti – da se pravzaprav mi, tudi mi, ker smo vsi isti, prizadevamo za lastno eksistenco, ne pa za 2 milijona državljank in državljanov. To me pa boli. In da koalicija ni zmogla toliko energije, toliko politične volje, toliko kolegialnosti ali pa, če hočete, prijateljstva, da bi sprejela vsaj en amandma, vsaj za 1 milijon. Ker vem, da ne bo, jaz to vnaprej govorim, ker vem, da ne bo. Glejte, potem je tu konec. In vi pričakujete od nas sodelovanje. Ne, vi morate prvi roko ponuditi, vi ste oblast. Jaz rad ponovim in sem ponosen na to, da sem bil v 2. polčasu mandata 2004–2008 tudi vodja poslanske skupine. Sprejemali smo proračun in smo se vodje poslanskih skupin takrat odločili, da bomo sprejeli nekaj amandmajev opozicije. In smo jih tudi sprejeli. Sam sem takrat podprl amandma LDS in predlagal koaliciji, da podpremo amandma LDS za 200 tisoč evrov, predlagal ga je moj prijatelj dr. Mitja Slavinec, zato da se začne s projektno dokumentacijo za eno križišče železnice in ceste v centru Murske Sobote. Fantastična investicija, mislim, da 12–16 milijonov. Takrat smo požegnali ta amandma za 200 tisoč in zgodba je imela srečen konec. V prejšnjem mandatu je dr. Miro Cerar šel prerezat trak, ta investicija se je izpeljala. Če ne bi takrat sprejeli tega amandmaja, tega ne bi bilo. Kako malo je treba, kako malo je treba, da si sežemo v roke in da nekaj dobrega naredimo. In ko smo bili drugič v vladi, smo sprejeli amandma kolegov iz SD in dosegli, mislim da, prvič v tej samostojni državi, da smo vsi poslanci proračun podprli. To je po moje prava rešitev. In danes, ko imamo, hvala bogu, gospodarsko rast, za katero je zaslužno izključno slovensko gospodarstvo, ne politika, torej delodajalci in delavci, prav zdaj bi človek pričakoval čisto na človeški ravni, da si bomo segli v roke in eden drugega poslušali. Pa ne, pa ne. No prav, tako kot pač želite. Če je žica premalo, pa dajmo še kakšen kitajski zid tukaj med nami. Kar me še boli in se mi smilite, res, saj smo prijatelji, jaz z vsemi lahko grem na kavo, na kosilo, kakorkoli. Seveda ko razpravljamo politično, pač razpravljamo politično. In me boli to, da kljub temu da smo v silovitem razmahu umetne inteligence, pa zavedajte se, kolegice in kolegi, da pa poslanka, poslanec je pa še vedno človek z naravno inteligenco, s svojimi čustvi in svojo vestjo. Boli me, da boste postali jutri glasovalni stroj. Stroj. Žal moram to tako reči. Ne gre za to, da želimo, želite tej državi dobro. Prvenstveno zdaj gre za to, da ne bi vlada padla, da ne bi slučajno izgubili kakšne eksistenčne prednosti. Zakaj smo v Novi Sloveniji vložili amandma na Zakon o izvrševanju proračuna za leti 2020, 2021, tako kot so to naredili kolegi iz SDS? Zato ker, prvič, prav je, da smo razbremenili plače, da smo znižali dohodnino, recimo zaokrožimo za 100 milijonov. Ampak če je vlada rekla, ja, izgubimo za 100 milijonov dohodninskih prihodkov, moramo pa nekje vzeti. In je vzela gospodarstvu. V redu. Jaz sem tukaj terjal od ministrov dejansko neko racionalizacijo, da enkrat tudi pokažemo, kako se državni aparat racionalizira, ali pa jaz tukaj preveč razmišljam po tem, ker sem bil skoraj četrt stoletja v gospodarstvu in je tam bila stalnica stalna presija: racionalizacija, zmanjševanje stroškov in tako naprej. Mogoče to v politiki ne gre. Ne vem. Pustimo. Občine bodo, ker po zakonu dobijo 54 % dohodnine, govorim povprečje, bodo torej dobile 54 milijonov manj, ker smo znižali dohodnino. Okej. Drugič. Vsi mi radi govorimo, da želimo biti družba znanja. Pa ne se hecat! Eno so besede, drugo so dejanja. Politika z integriteto govori tisto, kar misli, in dela tisto, kar govori. Drži? Drži. Ampak vi že pet let govorite, da hočete imeti samo in samo javne šole, beri državne šole, državne šole, državne šole, stop zasebnim šolam. Koliko pa vi daste za te javne šole, državne šole? Osem let že ni bilo nobenega razpisa. Zakaj so tukaj občine zdaj poleg? Ja zato, ker so občine ustanoviteljice zavodov oziroma osnovnih šol. Koliko pa imate v proračunu? 5 milijonov. Pa zakaj to področje problematiziram? Zaradi sladkih problemov. Ti pa so, da imamo do leta 2023 v osnovnih šolah en naval, nadpovprečni naval, in sicer 14 tisoč 251 novih osnovnošolčkov pride, nad povprečjem. To pomeni, da potrebujemo, če sem prav izračunal, razen če se bodo normativi zamenjali, poslabšali, 750 novih oddelkov. 750 novih oddelkov in vi imate za to 5 milijonov. Ko smo v začetku letošnjega septembra organizirali, zahtevali sklic nujne seje pristojnega odbora za šolstvo, se nam je minister dr. Jernej Pikalo prišel zahvalit. Očitno ni imel politične moči v vladi, najbrž je prosil, ali pa ni, tega ne vem, jaz nisem v vladi, da bi dobil več denarja. Ministrstvo samo je izračunalo, da potrebuje 25 milijonov. Župani so rekli 75 milijonov, zdaj imamo 5 milijonov. Kakšna je to družba znanja? Dajte enkrat povedati, da vam ni za osnovne šole, da jih nočete imeti in boste natrpali mogoče šestdeset učencev v en razred. To je ta družba, moderna družba v sredini Evrope tretjega tisočletja. Tudi zato smo med drugim predlagali dvig povprečnine za leto 2020 za slabih 70 evrov in za leto 2021 za slabih 70 evrov. Vemo, da se iz tega dviga ne da delati osnovnih šol. Pa pa ne samo novih, novih kapacitet, gre tudi za to, kot mi je povedal na hodniku sam državni sekretar z Ministrstva za šolstvo, nekatere zgradbe nam razpadajo. Jaz to vem, ker hodim po terenu. Toliko je bilo nekega skorajda gneva proti občinam, proti županom. Ja, logično, kar je kolega Polnar povedal, normalno, da državni nivo oblasti hoče »dol držat«, kot mi pravimo, lokalno vejo oblasti. In če bo takšna drža do financiranja občin, potem je, kolegice in kolegi, škoda muke, škoda truda, pa vem, da minister Medved veliko truda vlaga v to, da bi naredili decentralizacijo, regionalizacijo, torej pokrajine, potem je škoda tega truda. Brez veze, no, brez veze, da bomo pokrajine ustanovili zaradi pokrajin, glejte, nima smisla. In da se bomo potem vedno cufali za to, ali bomo dali zdaj tem pokrajinam toliko denarja, kot rabijo, ali pa ne. Jaz kot krščanski demokrat, ker krščanski demokraciji je eden od temeljev načelo subsidiarnosti. Normalno, da si bom prizadeval za lokalno samoupravo: za prvi nivo in drugi nivo. To vam nič ne očitam, samo govorim. Zakaj? Zato ker je proračun ekonomsko-politični akt. Če bi bil samo ekonomski akt, bi se mi zmenili v pol ure. Ker je pa politični, je pa tu toliko različnih pogledov na proračun, najpomembnejši dokument v koledarskem letu, kot je političnih strank. Kolega Polnar je razložil, koliko let in koliko denarja so občine izgubile v zadnjih nekaj letih. Če pogledamo lansko leto. Kakšnih 54 % dohodnine! Ni res. Samo 47,6 % dohodnine so efektivno dobile. To se pravi, ta delta, ta razlika je 6,3 odstotnih točk. Pa še nekaj. Lepo prosim, da ima ta vlada nek poseben čut do obmejnih problemskih področjih. Jaz sem vlado pozval, da bi ustanovila strateško partnerstvo za Pomurje. Zakaj? Argumentiral sem na nekaj straneh s statističnimi podatki, da smo praktično najslabša regija. Kar je najbolj zaskrbljujoče, je še to, da se ta regija strahovito prazni. To, kar sem prej govoril o učencih, da jih dobimo v osnovno šolo 14 tisoč 251 več, ne v vseh občinah, seveda ne. V Ljutomeru jih bodo imeli 44 manj, v Murski Soboto 50 manj. Zakaj? Ker se regija prazni. Obe mesti sta iz Pomurja. Zadnjič sem bil na otvoritvi v eni dvojezični vasi v Prekmurju, kjer je visok predstavnik ministrstva povedal, naredili ste fantazijo. Država je dala 230 tisoč evrov najprej za neko etnološko hišo. Iz te etnološke hiše je nastala, z istim denarjem, etnološka vas, ker to tam štirje objekti. Vsi smo se strinjali. Če 230 tisoč evrov prenesete v Ljubljano, vi niste prinesli nič. Na podeželju mi znamo iz tega narediti čudež. In, ja, ne pozabiti, obstajajo obmejna področja, ki se praznijo iz različnih razlogov. Ker ljudje spakirajo kovčke in gredo ven. Gredo v Avstrijo, ker je boljše okolje. Mi smo jih izšolali, gredo ven. Ampak to je že spet neka druga tema. Ampak ko je proračun na mizi, so na mizi vse teme. Je tako? Je tako. In še, hvala bogu, da Prekmurju pomaga Orban. Ja, prav ste slišali. Kar z nekaj milijoni evrov. Mi smo imeli pomurski zakon, za katerega sem izjemno hvaležen, 10 let je trajal, 33 milijonov za spodbujanje konkurenčnosti za 33 občin v desetih letih. Izračunajte si, koliko v povprečju za vsako občino na leto. 110 tisoč. Gospod Orbán je v dveh letih pripeljal, ne vem, koliko, upam, da ve vlada, mislim da 6 ali 8 milijonov. In tam Slovenci v konkurenčnem boju izgubljamo. Sem pričakoval, da bo vlada to razumela. Prejšnja in ta. Da bi tudi Slovencem pomagala. Ne, mi smo, oprostite, trinajsto prase. Oprostite, ni to moj stil, ampak me pa kdaj pa kdaj tudi zanese. In zdaj je strahovit problem, zdaj bo vlada padla, zdaj se bo Slovenija zrušila, če bomo dali za občana 70 evrov več. Pa da se to ne da rešiti?! Pa ne žaliti ministra. Jaz ga moram zdaj braniti. On ima zdaj sto rešitev, da to zadevo reši. Je pa res, da je pa to totalna anomalija, da imamo mi povprečnino v zakonu o izvrševanju proračuna. Res je, da je to gospod minister podedoval. Ampak to je treba najprej spraviti v proračun, ker bomo mi zdaj lahko proračun potrdili, vse okej, potem pa ta majhen zakon, ki bo pa padel. In zdaj bo padlo vse. To je treba dati v proračun, se prej izpogajati, dobiti podpise od vseh reprezentativnih združenj. Se zahvaljujem gospodu ministru Medvedu, da se z njimi trudi, vem, da se trudi. Ampak, roko na srce, nobeno reprezentativno združenje občin zdaj ni podpisalo nekega dogovora oziroma se ne strinja s to povprečnino. Kolegice in kolegice iz koalicije, vi boste pač glasovali, tako kot so vas disciplinirali. Upam, da ostanemo naprej prijatelji. Verjamem pa, da bodo to ljudje zelo dobro memorirali. Kakorkoli že. Ali vam bodo to šteli v plus ali pa v minus. Vsak je svoboden in vsak se potem o tem sam odloča. Pa hvala, ker ste me poslušali.","Horvat, Jožef",2019-11-20 00:00:00,"In me boli to, da kljub temu da smo v silovitem razmahu umetne inteligence, pa zavedajte se, kolegice in kolegi, da pa poslanka, poslanec je pa še vedno človek z naravno inteligenco, s svojimi čustvi in svojo vestjo."
ParlaMint-SI_2019-09-24-SDZ8-Redna-11.u189,"Hvala lepa za besedo. Tam nekje v prvem letu, potem ko sem skoraj bolj po pomoti postal poslanec, mi je meni ljuba kolegica Ljudmila Novak, ki jo zelo pogrešam, priznam, nekako položila na srce, navsezadnje je tudi ona profesorica, pogosto me nekako ne ujame, da sem preveč podreden, da preveč vsega skupaj povem. Danes sem bil na urgenci, oziroma sem šel mimo urgence v Splošni bolnišnici Brežice. Seveda kot predsednik matičnega delavnega telesa je nekako tudi to opis mojih del in nalog in pridem nazaj v hišo, nisem mislil govoriti pri tej točki, prižgem televizor, delam gor tisoč in eno zadevo, izziv slovenskega zdravstva in potem mi malo ni jasno kaj dogaja. Pa nekdo govori o Putinu, ki zamuja, pa drugi govorijo o nekih pletnah na Bledu in privezu, pa tretji govorijo o kokakoli pa palmah, pa četrta govori o tem, kako Ljubljana ni že toliko digitalizirana, da bi na en gumb vse spremenili. In se nekako vprašam, pismo, Franjo, kdo je tukaj nor, verjetno ti. Jaz vedno nekako izhajam iz te pozicije. Kaj sem hotel reči? Mogoče ne bi bilo napačno, da se NSi malo začne zgledovati po tem predlogu, ki ga je meni dala Ljudmila Novak. Ta zadeva me zelo spominja, zdaj bo Bako fasal, ni kriv ni dužan, prejšnji mandat, kadarkoli je Levica kaj dobrega predlagala, je SD potem to praviloma izmaličil do nerazpoznavnosti zlasti na tistem tako imenovanem ministrstvu Kopačeve. V zadnjem času kadarkoli tako imenovana desnica nekaj, kar je mogoče v izhodišču dobro, prinese v parlament, potem pa toliko nanebulozite naokoli, da nekako izničite tudi dober namen tega, kaj v bistvu predlagate. Kar nekaj časa ima druga fusnota digitalizacija. Govoriti, bomo digitalizirani ali pa nas ne bo, to se je govorilo tam v letih 1983, 1985. Nezbitovi trendi, Castels in tako naprej, za številna področja sem laik, za ta področja sem pa izredni profesor pa doktor znanosti. Tako da, prosim lepo, kolegi, na takšen način se pogovarjati, so nekako bolj mašila. Predlagatelj kot fizik ve, kaj je v osnovi promet, fizika fluidov plus stohastične verige. Kvečjemu prej sistemi neenačb kot enačb. Veliko je bilo govora o odgovorni, neodgovorni vožnji. Mi, ki ne živimo za vogalom Državnega zbora, ker je pogosto javni potniški promet v stanju, kot je, spet je bila, gospa državna sekretarka, na istem križišču s polzapornicami nesreča pri Lavrici. Najraje bi se pogovarjal o tem, kdaj se bo to uštimalo. Enkrat sem bil tudi sam na vlaku, ko smo zadeli nek avtomobil. Se mi zdi, da je problem na neki drugi strani, da je problem na celi vrsti nas udeležencev v prometu. Sam se ne štejem za dobrega šoferja, pa se mi zdi, da je vsaj kakšna tretjina še izrazito slabših šoferjev od mene. Preštevilni si morajo kupiti osebno prevozno sredstvo oziroma avtomobil, ker smo tako razsuli javni potniški promet. Veste, pa v neki državi, kjer tri četrt ljudi zasluži manj kot povprečno plačo, kjer štiri petine upokojencev dobi manj kot 800 evrov penzije, je osebno prevozno sredstvo predrag strošek. Pa bi se o tem rad pogovarjal. Če se vrnem h konkretni temi, pa če se resno pogovarjamo o digitalizaciji. Na neko nujno vožnjo se ne gre kar tako, kot se nek polodgovorni politik spomni, češ, dajmo neko sejo sklicati na osnovi enega pa pol članka, kar ste probali pri odboru, ki mu predsedujem, ampak imamo neke protokole, se zadeva zabeleži. Imamo radarje. Imamo umetno inteligenco, ki vas zna prepoznati. Dajmo se tako resno pogovarjati o strategiji pametne specializacije. Navsezadnje se to da zelo jasno sprogramirati in se zelo jasno vidi, ali je Jože ali Franc, ki dela tam pa tam, s tem pa tem vozilom, s to pa to registracijo bil na nujni vožnji. Dobro, tukaj potem trčimo ob neko pooblaščenko, ki bo mogoče rekla, informacije gor in dol, ker tudi včasih malo pretiravamo, pa sem se dolgo nazaj ukvarjal s pravico do informacijske zasebnosti. Na takšen način bi se to rešilo v neki družbi, ki v 21. stoletju misli sama sebi. Drugo je seveda, ko se zgodi neka nesreča ali unfal, kot bi rekli na štajerskem koncu, takrat pa je nek protokol, kot mora biti. Jaz bi se raje pogovarjal o neki problematiki, ki sem jo načenjal prejšnji mandat glede nujne medicinske pomoči. Raje bi se pogovarjal o tem, da sem bil mimo tiste urgence, danes so pač v Brežicah slavnostno odprli CT, ki sicer že nekaj časa obratuje. Na tisto urgenco, tudi če dam na stran Računsko sodišče, smo mi pač bolj betonirali pa premalo mislili. Pred nekaj tedni sem bil na intenzivi v Brežicah, ki je približno toliko velika kot naša dnevna soba. In tam dobesedno čarajo. Pa se pogovarjamo, kje bomo v proračunu našli nek milijon pa pol, dva milijona. O teh zadevah bi se pogovarjal. Raje bi se pogovarjal, če se pogovarjamo o tej tematiki, da gre Šarec k Putinu, pa mora Američanom izstaviti račun. Pa bomo tam 50 milijonov dajali za neko orožje, namesto da bi premislili, kakšne helikopterje bi kupili, kako se bomo šli nujno pomoč. Navsezadnje bi se tudi pogovarjal, če smo že v Natu, pa poznate stališče Levice do tega, dokler ne bo drugače, zakaj se bolj ne specializiramo na medicinskem področju. Ampak mi imamo zdaj neko zadevo, kot je Robi lepo rekel, takoj pridemo na rdeče-črne šarkoperkaste gor in dol in neka tema, ki je resna, dejansko nekako zvodeni v tem. Pa imam velika ušesa, kot sem prej rekel, prižgem televizor pa rabim kar nekaj časa, da ujamem, kaj med palmami, kokakolo, pletnami in ne vem še čem se sploh pogovarjate v dvorani. Jaz osebno mislim, da si pri tej točki danes predlagatelji, z vsem dolžnim spoštovanjem, niso zaslužili mezde ali pa plače. Moram pa reči, da v šestem letu sem že malo tečen, mogoče sem v andropavzi, ne, gotovo sem v andropavzi, me tovrstna nebulozenja nekako spravljajo v napalm, če se tako izrazim. S tovrstnimi debatami ne bomo mi nikamor prišli. In navsezadnje ste tudi profesionalni politiki. Tonin je navsezadnje celo magister, z znanstvenim magisterijem politologije. Saj malo veste, kako je v politiki. Kaj pa je šlo v prvem mandatu od Levice čez? Pa smo se z glavo zabijali. Pa nimam tako blazno dobrega mnenja o tej vladi, ampak vlada je izvršilna oblast. Mi na to pozabljamo. Mi smo zakonodajno telo, ki mora neko drugo debato, upam, končno začeti ubesedovati, pa se mi zdi, da bo mene prej kakšen vlak povozil, preden se bo to v Državnem zboru zgodilo. Soodgovorni smo pa vsi, vseh 90. Ne to prelaganje, češ, mi pa nismo odgovorni, mi pač pridemo sem pa malo ponesrečene zajčke iz rokava spuščamo. Vseh nas 90 je soodgovornih. Navsezadnje so tudi predlagatelji moji predstavniki v Državnem zboru, če berem 82. člen Ustave in obratno. V tem smislu bi si želel dosti več resnosti. Dosti več resnosti tudi na strani izvršilne oblasti. Dosti več resnosti na strani konkretno ministrstva, ki ga to zadeva. Ker je neka gospa, predsednica neke stranke prej, Krleža bi rekel žabokrečina kot pa neko resno delo na ministrstvu. Mene, priznam, je osebno zelo sram, da sem sestavni del te ekipe, ki se gre to in takšno politiko. Navsezadnje ste moji sodelavci tako v Državnem zboru kot tudi v izvršilni oblasti. Tehnično plat tega sem pokazal. Tisto drugo plat je tudi kdo dovolj razumno povedal. So neka področja, kjer mogoče lahko malo tako osebno čez mero zganjamo populizem, ampak tovrstna, kot so področje zdravstva, področje nesreč, ujm in tako naprej, se mi zdi, da so preresna področja, da bi tako lahkotno politične cvetke ali pa neke, kot jaz temu rečem, nebuloze sadili. Ne bom pingpongiral na kakšne replike, ker je bilo že dosti sramotno, da sem moral ob delu v kancliji to poslušati. Hvala.","Trček, Franc",2019-09-24 00:00:00,"Imamo umetno inteligenco, ki vas zna prepoznati."
ParlaMint-SI_2019-03-08-SDZ8-Redna-05.u18,"Hvala za besedo, predsednik. Pozdrav vsem, posebej pa dekletom in ženami! Sicer smo danes nekaj slišali, da ste nam enake, ampak hvala bogu, nam niste enake. Ste enakovredne, enakopravne, ampak ste veliko lepše, stabilnejše in velikokrat pametnejše, kakor smo mi, torej se vam moramo zahvaliti. Tisti, ki ne spoštujejo žensk, če pogledate po deželah sveta, boste videli, da vse te dežele so v težavah. Pred nami je že dvanajsti predlog deklaracije. Gre za pomembno iztočnico, ki predstavlja temelj za delovanje Republike Slovenije v Evropski uniji. V Stranki Alenke Bratušek podpiramo EU in menimo, da si moramo prizadevati za enotno, povezano in stabilno Evropo, katere glavno vodilo mora ostati in se še okrepiti vladavina prava. V deklaraciji je kot prvi strateški cilj navedena varna Evropska unija. Za dosego tega cilja je v prvi vrsti pomembna predvsem solidarnost med državami članicami in vse tesnejše medsebojno sodelovanje. Za ohranitev varnosti Slovenije je ključna predpostavka varna Evropa in stabilno mednarodno okolje , katerega del smo tudi mi sami. Ohranjanje varnosti je pomembno tudi v luči migracij, ki smo jim bili priča v preteklih letih. Vojni v Siriji in Jemnu še vedno nista dobili končnega epiloga. V zadnjem obdobju je kar nekaj govora na to temo, konkretneje o zakonitih in nezakonitih migracijah. Ob tem smo lahko slišali, da bi nekateri gradili zidove, drugi mostove, a stvari nikoli niso tako enoznačne in enostavne. Potrebno je poiskati učinkovite rešitve na mednarodni ravni, kar EU po pravico povedano do sedaj še ni uspelo, zato je prav, da si prizadevamo za skupen, tvoren in usklajen pristop k problemu z upoštevanjem človekovih pravic in temeljnih svoboščin. Pri soočanju z globalnimi izzivi se po mnenju Stranke Alenke Bratušek moramo vselej zavzemati za mirno reševanje sporov, spoštovanje mednarodnega prava, dialog in aktivno sodelovanje. Prizadevati se moramo za enotno in povezano Evropsko unijo, za usklajeno zunanjo politiko. Le tako bo Unija v mednarodnih odnosih lahko nastopila kot suveren in kredibilen akter. Ena bistvenih poudarkov deklaracije sta tudi razvoj in trajnostna last. Priča smo vsej hitrejšim spremembam, kar od nas ljudi zahteva tudi vseživljenjsko izobraževanje. Razvoj tehnologije, digitalizacija, robotizacija zmanjšujejo potrebo po delovni sili, kar pa ne pomeni, da bomo kot družba lahko manj aktivni. Vedno se odpirajo novi vidiki, možnosti in potrebe, med njimi nadaljnji trajnostni razvoj v smeri energetske učinkovitosti in varnosti. Energetska varnost je neločljivo povezana s proizvodnjo obnovljivih virov energije, s katerimi dvigujemo samooskrbo. Po vzoru iz tujine bi v projekte, civilne pa tudi vojaške, lahko vlagali tudi domači skladi in posamezniki ter tako postali samopreskrbni z energijo. Nove izzive prinaša tudi umetna inteligenca, glavna tema v svetu tehnologije. Umetna inteligenca je tu, posega v zadnjih letih vedno bolj v naše vsakdanje življenje. Ampak pri vsem tem ne smemo niti za trenutek pozabiti na krepitev socialnega področja in koordinacije sistemov socialne varnosti. Brez zadovoljnih in socialno varnih prebivalcev tudi Evrope ni. Pri tem v Stranki Alenke Bratušek posebej opozarjamo na potrebo po sistemski ureditvi dolgotrajne oskrbe, ki obsega številne skupine ljudi v vseh življenjskih obdobjih. Želimo si dostojnega življenja za vse državljane, še posebej za starejše. Kot država in kot članica Evropske unije moramo stremeti k zmanjšanju brezposelnosti za mlade, sprejeti ukrepe za ublažitev revščine in socialne izključenosti. V Poslanski skupini Alenke Bratušek smo za odprto, socialno, povezano, pravno in demokratično državo s pogledom v prihodnost, zato bomo deklaracijo podprli. Hvala.","Starović, Vojko",2019-03-08 00:00:00,"Nove izzive prinaša tudi umetna inteligenca, glavna tema v svetu tehnologije. Umetna inteligenca je tu, posega v zadnjih letih vedno bolj v naše vsakdanje življenje."
ParlaMint-SI_2019-03-25-SDZ8-Redna-06.u168,"Hvala za nekatere statistične podatke. Torej 63 milijonov evrov da Slovenija za to, da na eni strani šolski sistem proizvaja ljudi, ki nikoli ne bodo dobili zaposlitve ali ki težko dobijo zaposlitev, ker so nekompetentni, ker imajo programi premalo prakse in ker so, lahko rečemo, določeni programi procentualno popolnoma porušili razmerje med naravoslovno znanostjo in družboslovno znanostjo. Ravno četrta industrijska revolucija, umetna inteligenca bo v naslednjih letih po vseh statistikah – številnih poklicev se dobesedno ne bo več potrebovalo. Ravno ti s področja družboslovja, upravnih ved in tako naprej bodo popolnoma zamrli. V tem času, ko Vlada na področju vzgoje in izobraževanja ne želi uvesti ali pa implementirati celovitega dualnega šolskega sistema, po drugi strani vi kot ministrica – torej 63 milijonov evrov dajemo za prekvalifikacije ljudi, ki jih je tam na drugi strani minister došolal za poklice, ki jih na žalost gospodarstvo ne potrebuje. Marsikdaj je pa gospodarstvo seveda tudi, lahko bi rekel, na premajhni razvojni stopnji, da bi lahko vse te zaposlilo. Ampak poglejte, v tem primeru gre za sum storitve kaznivega dejanja. Podan je bil sum storitve kaznivega dejanja. 5 tisoč 700 evrov, 980 ur, večina udeležencev tega programa govori, da se sploh niso izobraževali za prekvalifikacijo programerja na CNC-stroju, ampak samo za operaterja na CNC-stroju. In sumijo, da je Zavod za zaposlovanje zunanjim izvajalcem dobesedno pobral ta denar, ta naslov je dal zato, da so dobili ravno ta evropska sredstva za nek širši, bolj kompleksen program. In ravno s te strani vam želim povedati, da se na zavodu dogajajo številne nepravilnosti, celo sumi storitve nekih nepravilnosti, kar se tiče pogodb z zunanjimi izvajalci, ki so nekompetentne. Zakaj točno teh ljudi ne dajo izobraževati v podjetja, ki so uspešna na svetovnih trgih, ki imajo znanja ravno s tega področja CNC-strojev, ne pa, da jih izobražujejo neki zunanji teoretični izvajalci, ki CNC-stroja še v življenju niso videli, recimo najnovejše generacije? In tu je ta problem. Tukaj, te dokumente vam lahko dam, gospa ministrica, prosim, če te nepravilnosti poskušate ustaviti. Toliko z moje strani.","Breznik, Franc",2019-03-25 00:00:00,"Ravno četrta industrijska revolucija, umetna inteligenca bo v naslednjih letih po vseh statistikah – številnih poklicev se dobesedno ne bo več potrebovalo."
ParlaMint-SI_2019-03-25-SDZ8-Redna-06.u172,"Če nas gleda vsaj neki del gospodarstva, tistega, ki bi v tem trenutku potrebovalo 30 tisoč ljudi, zato da lahko začnejo delati v slovenskem gospodarskem sistemu, predvsem v podjetjih, ki so izvozna, v podjetjih, ki so že osvojila industrijo4.0 v svojem podjetju in kjer nujno potrebujejo kvaliteten, izvrsten tehnični kader [[…]]Glejte, tukaj imamo zdaj ministra za izobraževanje, to bo moje naslednje vprašanje na naslednji seji, kaj misli narediti s popolnoma degeneriranim tako imenovanim dualnim šolskim sistemom, kjer gre za nek pilotni projekt in kjer na pilotnem projektu kader, ki ga daje ven, gre samo za 4 poklice, kontrolira nekdo, ki je samo že v teoriji delal. Ta dualni šolski sistem, ki sem ga tudi – ne bom rekel, nekaj vajencev sem imel, ko sem bil pri Siemensu, tudi v našem oddelku takrat. Glejte, delodajalec je tisti, ki bo tudi odgovoren za svojega. Kdo je lahko bolj odgovoren kot tisti, ki je uspel na svetovnih trgih? Ne nekdo, ki je teoretično prišel s fakultete na neko srednjo šolo, tam predaval recimo v primeru CNC-strojev, v življenju ni videl CNC-stroja, v življenju ni delal na tem področju. Kako lahko takšen človek ali izobražuje ali pa tudi dela po tem programu prekvalifikacije in aktivne politike? Tu je, glejte, en tipičen primer. Tam milijone, več kot milijardo damo v vzgojno-izobraževalni sistem, ne rečem, da je slab, ampak razmerje med naravoslovjem in družboslovjem je popolnoma porušeno. Mi v četrto industrijsko revolucijo z diplomiranimi filozofi, sociologi, politologi ne moremo vstopiti, ravno večina teh poklicev bo izumrla, izumrla ravno zaradi vstopa umetne inteligence. Vse, kar se bo ponavljalo, bo izumrlo in za preboj nujno potrebujemo kvalitetne inženirje, tehnike, mojstre, ne nazadnje pa tudi vajence. Prvič, tudi na vašem področju, ministrica, nekdo, ki vstopi v vajeniški sistem, ki ga pozna Avstrija, bo takoj začel plačevati socialne prispevke, v pokojninski blagajni, socialni, ne nazadnje zdravstveni bo več prispevkov. Hitro bo vstopil na trg dela. Nekoč mi je predsednik uprave BMW dejal, poglej, jaz sem začel tu kot vajenec, danes sem doktor znanosti, doktoriral sem iz najboljšega osemvaljnega motorja, ki ga je kdajkoli BMW dal na trg, končal sem potem še MBA-študij v Ameriki in sem predsednik uprave BMW. To je stopnja razvoja nekega posameznika nekega podjetja, kjer lahko iz prakse pride do najvišjega akademskega naslova, in to je možnost, tipičen primer vseživljenjskega učenja. In to Slovenija potrebuje. Če želimo preboj, če želimo tehnološki preboj, če želimo vstopiti na vlak četrte industrijske revolucije, spoštovana ministrica, je pomembno sodelovanje. Po eni strani z ministrom, da mu poveste, kateri kadri so na Zavodu za zaposlovanje in so nezaposljivi in žal z njimi ne moremo nič, so zgrešili, katere je treba kvalificirati, postaviti na trg in dati v podporo slovenskemu izvoznemu gospodarstvu in gospodarstvu, ki mora v naslednjih letih narediti velik preboj, višjo dodano vrednost v izdelkih, in to je garant za slovensko samobitnost, za slovensko preživetje v naslednjih letih. Najlepša hvala.","Breznik, Franc",2019-03-25 00:00:00,"Mi v četrto industrijsko revolucijo z diplomiranimi filozofi, sociologi, politologi ne moremo vstopiti, ravno večina teh poklicev bo izumrla, izumrla ravno zaradi vstopa umetne inteligence."
ParlaMint-SI_2019-03-25-SDZ8-Redna-06.u230,"Hvala za besedo, predsedujoča. Lep pozdrav, ministrica pa minister! Že dalj časa se opozarja na to, da število razpisanih vpisnih mest na srednjih šolah in fakultetah ni uravnoteženo s potrebami delodajalcev tako v zasebnem kot v javnem sektorju. Trg dela se na eni strani sooča s problematiko deficitarnih poklicev in kadrov, za katere je veliko povpraševanje, na drugi strani pa s presežkom visoko izobraženih iskalcev zaposlitve. Prav visoko izobraženi v Sloveniji večinoma ostanejo brezposelni, pri čemer se na primer srečujemo z deficitom visoko izobraženega kadra na področju tehnologije in umetne inteligence. Za deficitarne poklice se je izšolalo manj ljudi, kot jih nujno potrebujejo delodajalci, na rezultate izobraževalnih ukrepov pa je treba počakati nekaj let. Razmere so danes že alarmantne in lahko negativno vplivajo celo na gospodarsko rast. Realno sliko kaže tudi stanje na zaposlitvenih portalih. K nujnim spremembam in potrebi po sistemskih rešitvah Vlado že dolgo poziva tudi Obrtno-podjetniška zbornica Slovenije. Izobraževalni sistem je tisti, ki se mora uspešno povezati s trgom dela in na njegova povpraševanja odgovoriti z učinkovitimi ukrepi. Mednje sodi tudi ustrezna določitev števila vpisnih mest v izobraževalne ustanove. Vprašanja, ki jih naslavljam na vas, spoštovani minister, so: Kakšno je vaše mnenje o povedanem? Ali Vlada razmišlja o spremenjenem pristopu k določanju števila vpisnih mest? Kakšne konkretne ukrepe je v zvezi z izpostavljeno problematiko do zdaj sprejelo ministrstvo? Kdaj lahko pričakujemo njihove učinke? Ker določenih kadrov v Sloveniji preprosto ni, jih je treba iskati v tujini. O tem je znano, da tovrstnih kadrov v tujini ne išče zgolj Slovenija, temveč tudi ostale države. Vprašanje je, kako si bo Slovenija v tekmi z drugimi državami zagotovila nujno potrebni kader. Delavec bo pri izbiri države, v kateri bo opravljal delo, nedvomno upošteval čas, potreben za izdajo delovnega dovoljenja tujcu, in če postopek izdaje delovnega dovoljenja v Nemčiji traja en mesec, v Sloveniji pa nekje od tri do štiri mesece, je povsem jasno, da delavec ne bo izbral Slovenije. Delavci, ki v Sloveniji trenutno opravljajo deficitarne poklice in imajo potrebna strokovna znanja, izpolnjujejo upokojitvene pogoje, zato jim moramo omogočiti, da po upokojitvi z delom nadaljujejo in usposabljajo nov kader. Dejavnosti v zvezi z javnim povabilom Usposabljamo lokalno, ki brezposelnim omogoča usposabljanje za najbolj iskane poklice, so pohvalne. Zavedam se, da je do zaključka javnega povabila še nekaj mesecev, a me vseeno zanimata vmesni presek in ocena projekta. Spoštovana ministrica, sprašujem vas: Kakšno je zanimanje za javno povabilo med delodajalci in udeleženci na drugi strani? Hvala.","Bandelli, Marko",2019-03-25 00:00:00,"Prav visoko izobraženi v Sloveniji večinoma ostanejo brezposelni, pri čemer se na primer srečujemo z deficitom visoko izobraženega kadra na področju tehnologije in umetne inteligence."
ParlaMint-SI_2019-12-02-SDZ8-Izredna-30.u14,"Hvala lepa, gospa podpredsednica. Spoštovani predsednik Vlade, ministrski zbor, kolegice in kolegi! V 3. členu Ustave Republike Slovenije je zapisano: »Slovenija je država vseh svojih državljank in državljanov, ki temelji na trajni in neodtujljivi pravici slovenskega naroda do samoodločbe. V Sloveniji ima oblast ljudstvo. Državljanke in državljani jo izvršujejo neposredno in z volitvami, po načelu delitve oblasti na zakonodajno, izvršilno in sodno.« To smo danes enkrat že slišali, in sicer v predsedniški palači na dogodku v počastitev tridesetletnice ustanovitve Demosa. Slovenija je država vseh svojih državljank in državljanov. Torej najbrž tudi tistih, ki živijo, ki živimo na skrajnem vzhodu, tistih, ki živijo, živite na skrajnem zahodu, ali na skrajnem severu, ali na skrajnem jugu te države. Ampak očitno bo današnje glasovanje, tako vsaj kaže, pokazalo, da ni tako; da je Slovenija predvsem država tistih, ki živijo v Ljubljani in še malo okoli nje. Govorim o silovito centralizirani državi Republiki Sloveniji, ki – čeprav že 25 let imamo lokalno samoupravo – še vedno ne razume, kaj je načelo subsidiarnosti; in ne razume, kaj je lokalna samouprava. Ja, 4. decembra 1994 smo prvič šli na lokalne volitve v samostojni državi Sloveniji, torej 25 let imamo v Republiki Sloveniji lokalno samoupravo, ki bi naj bila po meri Sveta Evrope oziroma Evropske listine lokalne samouprave, ki jo je Republika Slovenija podpisala 11. oktobra 1994, ta državni zbor pa ratificiral 15. novembra 1996. Eno od načel, ki jih vključuje in vsebuje Evropska listina lokalne samouprave, je tudi načelo subsidiarnosti. Kaj je pravzaprav načelo subsidiarnosti? Danes je definicijo zelo dobro povedal predsednik Odbora za finance kolega Polnar. Načelo subsidiarnosti pravi, da se morajo zadeve urejati v najmanjšem, najnižjem ali najmanj centraliziranem mestu. Ali bolj po domače, višji v hierarhiji zaupa nižjemu v hierarhiji, da ta reši čim več izzivov na svojem nivoju s svojimi sposobnostmi. Načelo subsidiarnosti je eno od ključnih načel krščanske demokracije in je močno zasidrano v zakonodaji Evropske unije. Vprašajmo se tudi, kolegice in kolegi, ko govorimo o financiranju občin, kdo je že reševal črpanje evropskih kohezijskih sredstev v prejšnjem večletnem finančnem okviru, v obdobju 2007–2013. Odgovor je – občine. Občine so tiste, ki so prispevale k temu, da smo evropska kohezijska sredstva koristili izjemno uspešno. Obžalujem, da bomo danes drugič doživeli udar Državnega zbora na Odbor za finance. Prvič se je povozilo odločitev Odbora za finance, sprejeto na seji odbora 15. novembra, danes najbrž drugič. Obžalujem in na nek način se mi smilijo naše kolegice in kolegi iz koalicije, ki bodo danes, ne vem kolikokrat po vrsti, postavljeni v funkcijo glasovalnega stroja. Čeprav je v popolnem, velikem razmahu umetna inteligenca, smo poslanke in poslanci še vedno ljudje s svojo vestjo, s svojimi čustvi. Mi smo močno podpirali gospoda Marjana Šarca, župana Občine Kamnik, ki je 4. januarja 2016 povedal, citiram: »V naši občini smo izračunali, da bi bil primeren znesek povprečnine 601 evro. Prenizka povprečnina pa pomeni umiranje na obroke, na kar pa župani nismo pripravljeni pristati.« Še več je takšnih citatov gospod Šarca, recimo 2. junija 2017, kot kandidat za predsednika republike, citiram: »Cerarjeve vlade ne podpiram. Naj razložim na primeru povprečnin občin; tukaj tiči bistvo problema delovanja te vlade. Če občini država da dovolj denarja, potem občina dela dobro.« Mi bomo glasovali proti zakonu o izvrševanju proračunov. Hvala lepa.","Horvat, Jožef",2019-12-02 00:00:00,"Čeprav je v popolnem, velikem razmahu umetna inteligenca, smo poslanke in poslanci še vedno ljudje s svojo vestjo, s svojimi čustvi."
ParlaMint-SI_2019-04-16-SDZ8-Redna-07.u122,"Podpredsednik, najlepša hvala. Kolegice in kolegi! V tem dodatku časa bi rekel, da mislim, da sem danes povedal cel spekter argumentov, zakaj je bil tudi dvig minimalne plače piarovska zadeva in zakaj bo ta dvig minimalne plače v bistvu največji skupni strošek delodajalca, kjer bo delodajalec v letu 2020 plačal v proračun mesečno za enega delavca točno 113,53 evra in ob tem tudi višje prispevke za 70 evrov, ob tem da se bo minimalna plača povečala dejansko neto samo za 40 evrov pri tem delavcu. Sedaj pa še nekaj. Ko smo mi pripravili to novelo Zakona o dohodnini, smo zasledovali vašo makroekonomsko agendo, v kateri vaša vlada, v kateri vaš finančni minister govori, da moramo v času ohlajanja zasledovati večjo domačo porabo in da bomo gradili na večji domači porabi. Kolega Tanko vam je povedal, približno 1,5 milijona ljudi se dotiče točno ta naša novela zakona, dobijo dobesedno vsi. V prvem delu današnje razprave sem vam povedal, kje je ta razlika. V času digitalizacije, v času, če se spomnim 3 leta nazaj, ko je Miro Cerar podpisoval veliko digitalno agendo na Bledu, se slikal v soju žarometov, je dejstvo, da se bo z digitalizacijo največ ljudi izgubilo ravno v birokraciji, v državni in javni upravi, službah, ki jih ne potrebujemo, zato ker lahko umetne inteligence na računalnikih zavzamejo ta delovna mesta in ti postopki tečejo, vsi birokratski postopki tečejo hitreje, učinkovito in brez lastnih napak. V tem času teh 3 let, odkar je bila podpisana digitalna agenda, si vi predstavljate, konec prejšnje vlade in ta vlada zaposli novih 11 tisoč 800 ljudi na teh mestih! Mi nismo dobili tisoče in tisoče novih zdravnikov, vojakov in policistov, mi smo dobili čisto birokracijo. In glejte, na Ministrstvu za finance in predvsem na Ministrstvu za javno upravo, na Ministrstvu za javno upravo se je povečalo za 94 %. 94 %. Zdaj pa vas sprašujem, povejte ljudem – zaradi naše birokratske in socialistične miselnosti, vsega tega zmanjšanja dohodninskih razredov, tudi tistim kolegom, ki smo s Štajerske, tistim ljudem, ki delajo na Štajerskem, vse to jemljemo, zato da damo tistim svojim ljudem, ki smo jih zaposlili v javnem sektorju, kjer jih sploh ne potrebujemo. Ker v času te digitalne agende bi potrebovali ne 150, ampak mogoče 120 tisoč ljudi, da bi bil javni sektor še bolj učinkovit in boljši servis državljanov. V tem trenutku širimo birokracijo, zaposlujemo več ljudi, postavljamo fiksne stroške te države, torej jih povečujemo, in tako se mi pripravljamo na ohladitev gospodarskega okolja in na morebitno manjšo krizo, ki prihaja z nekim zamikom tudi v Slovenijo. A si vi predstavljate, kakšna dejanja se v tem trenutku dogajajo v Sloveniji? To je kolaps finančnega sistema v roku enega leta! Mi smo zasledovali, in kolega Tanko, prav vašo makroekonomsko politično agendo: dajmo dvigniti domačo porabo in dvignimo jo po vertikali in po horizontali v načelu neke poštenosti, pravičnosti. Prav to smo tudi zapisali, torej, dobivajo vsi, od upokojenca iz Slovenskih goric do delavca iz Gorenjske ali pa nekoga z višjimi dohodki iz Dolenjske, Gorenjske, Bele krajine ali kakorkoli. Popolnoma vsi državljani s to novelo Zakona o dohodnini dobivajo. Če želimo, če pravite, da ste partner – verjamem, da državni sekretarki ni lahko odgovarjati na te argumente, ker tudi jaz bi težko sedel na vašem mestu ob predpostavki, da ministra danes ni tukaj, se vam čudim, da imate toliko živcev z nami. Ampak glejte dejansko, državna sekretarka, zakaj ta vlada nima pooblastil, da se usede tu s socialnimi partnerji, to, kar je rekel kolega Lisec, in da pomisleke, če jih imate, tudi glede te splošne olajšave dorečemo? Kot je rekel kolega Lisec, mislim, da gre za nekaj dni in lahko to rešimo še v tem mesecu, celo pred temi velikonočnimi prazniki. Tam, kjer je volja, tam je pot. Če pa ni te volje, če ni teh zadev, spoštovani kolegi, potem pa je brezpredmetno, da karkoli postavljamo. Pustili vas bomo naslednje mesece, delajte karkoli hočete, vas bomo opazovali, prevzemite popolnoma vso odgovornost za kolaps, ki se bo dogajal v naslednjih letih za to državo. Ampak verjemite mi, da si bom zapisal ime in priimek vsakega od kolegov in kolegic. In tudi vas že zdaj rotim, ne vabite me na nobene sestanke neke vzhodne kohezijske regije, ker do zdaj niste še niti ene zadeve, ki sem jo predlagal, ki je bila dobra, v tem parlamentu potrdili. Toliko z moje strani in najlepša hvala, v kolikor boste glasovali za to novelo Zakona o dohodnini.","Breznik, Franc",2019-04-16 00:00:00,"V času digitalizacije, v času, če se spomnim 3 leta nazaj, ko je Miro Cerar podpisoval veliko digitalno agendo na Bledu, se slikal v soju žarometov, je dejstvo, da se bo z digitalizacijo največ ljudi izgubilo ravno v birokraciji, v državni in javni upravi, službah, ki jih ne potrebujemo, zato ker lahko umetne inteligence na računalnikih zavzamejo ta delovna mesta in ti postopki tečejo, vsi birokratski postopki tečejo hitreje, učinkovito in brez lastnih napak."
ParlaMint-SI_2019-11-18-SDZ8-Redna-13.u48,"Hvala lepa za besedo. Spoštovana podpredsednica Državnega zbora, spoštovane poslanke in poslanci! Zahvaljujem se tudi poslanki Nataši Sukič za postavljeno vprašanje. Tukaj gre predvsem za vprašanje s področja raziskav in razvoja. Gre za konkretno naročilo. Ob tem ugotavljate, da s povečanjem proračunskih sredstev za obrambne izdatke se povečujejo tudi sredstva na področju raziskav in razvoja. Rad bi povedal, da s tem Ministrstvo za obrambo želi predvsem podpreti tista podjetja, ki imajo določena specifična znanja in so tudi koristna ne samo za zgraditev zmogljivosti Slovenske vojske, ampak tudi ko gre za področje civilne zaščite. Omenjate naročilo glede študije o nabavi brezpilotnih letal. Kot veste, ta sredstva se ne uporabljajo samo za obrambne namene, ampak se lahko tudi zelo koristno uporabljajo za področje zaščite in reševanja, ko lahko preko teh zmogljivosti ugotavljamo, kakšno je dejansko stanje, ko gre za posledice reševanja zaradi požarov v naravi, poplav in podobno. Če se vrnem sedaj na ta konkreten primer. Najprej bi rad povedal, da ne gre za naročilo študije o nabavi brezpilotnih letal, ampak gre za študijo o možnosti razvoja avtomatiziranih in avtonomnih sistemov s podporo za delovanje. Tukaj moram povedati, da na Ministrstvu za obrambo za tako zahtevne zadeve nimamo ustreznih strokovnjakov, zato si tukaj pomagamo z znanjem, ki je v slovenskem gospodarstvu. Ne glede na to, da gre za malo naročilo, smo izvedli ves postopek v skladu z Zakonom o javnih naročilih, to pomeni, da je postopek transparenten, da smo povabili različna podjetja, ki imajo ta znanja, Ministrstvo za obrambo pa tega znanja nima, da naj sodelujejo pri tem razpisu. Javilo se je pet podjetij. Ponudba je bila od 10 tisoč evrov in najdražja je bila ponudba nekaj več kot 58 tisoč 300 evrov. Izbrana je bila najnižja ponudba v višini 10 tisoč 700 evrov, in sicer je bilo izbrano podjetje OneDrone. Mi od njega pričakujemo ne samo da bo preverilo, katera podjetja na slovenskem trgu imajo ta znanje,ampak bo tudi pripravilo študijo, ki nam bo omogočila pravilno oblikovanje raziskovanih in razvojnih projektov na področju avtomatiziranih in avtonomnih sistemov za uporabo na kopnem, v zraku in v vodi. Kot rečeno, sedaj mi pričakujemo, da bo ta študija izdelana in na podlagi tega bomo oblikovali raziskavo s tega področja. Da gre res za zelo strokovno delo, naj povem, da naj bi to podjetje oblikovalo strokovne predloge v povezavi s ključnimi tehnologijami, kot so umetna inteligenca in delovanje v jati, komunikacijska oprema, odpornost na motenje in vdor – tukaj gre za kibernetsko varnost , potem senzorika za dnevno- nočno delovanje, potem za delovanje v ekstremnih pogojih, uporaba alternativnih virov energije, na primer alternativni pogonski sklop na podlagi vodikove tehnologije in gorivnih celic, razvoj naprednih algoritmov. Naj povem, da to sodelovanje Ministrstva za obrambo s slovenskimi podjetji na področju raziskav in razvoja je zelo uspešno. Mi smo v tem času na primer izdelali zložljivo turno smučko skupaj z Elanom, ki je tudi zelo uspešen produkt, potem taktično pištolo, brezpilotni letalniki, simulatorji, trenažerji za različne oborožitvene sisteme. Mislim, da ravno to področje, ki ga zastopamo – razvoj in raziskave – je dokaz, da lahko tudi Ministrstvo za obrambo uspešno sodeluje s slovenskim gospodarstvom.","Erjavec, Karl Viktor",2019-11-18 00:00:00,"Da gre res za zelo strokovno delo, naj povem, da naj bi to podjetje oblikovalo strokovne predloge v povezavi s ključnimi tehnologijami, kot so umetna inteligenca in delovanje v jati, komunikacijska oprema, odpornost na motenje in vdor – tukaj gre za kibernetsko varnost , potem senzorika za dnevno- nočno delovanje, potem za delovanje v ekstremnih pogojih, uporaba alternativnih virov energije, na primer alternativni pogonski sklop na podlagi vodikove tehnologije in gorivnih celic, razvoj naprednih algoritmov."
ParlaMint-SI_2019-12-16-SDZ8-Redna-14.u178,"Hvala lepa, gospod predsednik. Gospe in gospodje! Nekaj stvari se meni vendarle zdi pomembnih in vedno, kadar imamo to debato, jih na nek način tudi omenjam. Nedvomno je, da prihaja tisto, o čemer vi govorite, torej nova industrijska revolucija, da je pravzaprav že tule. Nedvomno je tudi, da je digitalizacija pomemben del te zgodbe. Izobraževanje je dolgostezen sistem, potrebe gospodarstva so pa vedno kratkoročne. Jaz razumem oboje. Gospodarstvo bi hotelo danes imeti kadre, ki jih rabi. Izobraževanje pa težko to izpolni, ker najmanj, kar traja, je štiri leta, če vzamemo samo srednjo šolo, štiri leta preden se nekdo vpiše in se potem naredi tudi kot tak profil. Če pa govorimo še o visokem šolstvu, kar ste vi omenjali, da bodo tisti, ki bodo imeli dokončane visoke šole in tako naprej, lažje dobili zaposlitev, potem seveda to izobraževanje traja še dlje. Zaradi tega mi izvajamo celo vrsto ukrepov, pa jih bom zdaj nekaj naštel. Tisto, kar se nam zdi pomembno že v sami osnovni šoli, je to, da delamo tako imenovane transverzalne projekte, ki gredo skozi več predmetov. Ni posamezen predmet, ampak je skozi več predmetov. In to je tisto vprašanje podjetnosti. To ni vprašanje podjetništva, ampak je vprašanje podjetnosti, torej inovativnosti, znajti se v novih situacijah, biti iznajdljiv in vse tisto, kar je pomembno in kar odlikuje vse tiste poklice, ki ste jih vi naštevali. Če je kaj značilno za tiste poklice, ki ste jih naštevali, je potem to, da so zelo prilagodljivi; in to je nekaj, kar je zdaj v več projektih podloženo z kar veliko denarja. Če sem prav štel, pri tem sodeluje okoli 90 osnovnih šol, enako veliko število gimnazij, da naredimo tako imenovano bazo. Drugi del pa je tisto vprašanje, ko Gospodarska zbornica Slovenije v sodelovanju s strateško razvojno-inovacijskimi partnerstvi (SRIP), torej tam, kjer prideta gospodarstvo in izobraževanje skupaj, danes pripravlja podlage oziroma to, kaj naj bodo védenja prihodnosti. Z Gospodarsko zbornico mi sodelujemo. Gospodarska zbornica pripravlja z visokošolskimi programi, kaj je tisto znotraj visokošolskih programov – in digitalizacija sigurno je del teh visokošolskih programov –, kar bodo delodajalci, podjetja, tudi državna uprava želeli imeti v naslednjih dvajsetih do tridesetih letih. Spet vsi tisti poklici, ki ste jih navajali, to je to, ampak vsebina tega izobraževanja je seveda pomembna. Ta SRIP, ta projekt, ki ga ima Gospodarska zbornica, je točno to. Skupaj z visokošolskimi ustanovami ugotavljajo primernost potreb in tudi vsebine teh potreb, zato da se lahko prelijejo v visokošolske programe. Potem naprej, kar se tiče srednješolske ravni, tam je Center za poklicno izobraževanje tisti. Kot sem razlagal že prej, pri Centru za poklicno izobraževanje oziroma pri vseh strokovnih in poklicnih programih v Republiki Sloveniji je ključen input, kot se temu reče, okolje. Imamo 20 % prostega kurikula, imamo tudi druge vsebine, ki se spreminjajo v skladu s pričakovanji Obrtno-podjetniške zbornice, Gospodarske zbornice in tako naprej; skratka, tako zbornice ali posamična podjetja, če prihaja do takih potreb. Kot primer naj navedem Kočevje, kjer je bil v šolskem letu 2017/2018 razmeščen nov program strojni tehnik. Zakaj strojni tehnik? Ker je tam japonsko podjetje Yaskawa, nova investicija, je potrebovalo tovrstni profil. Mogoče samo še ena kratka opazka, kar se tiče teh tako imenovanih družboslovnih poklicev. Tudi pri umetni inteligenci, ki je najbolj napreden del te digitalizacije, se vedno bolj sprašujemo o etičnih, družbenih in socialnih vidikih te umetne inteligence. In tu profili, ki ste jih vi navedli kot tiste, ki ne pridejo v poštev, pridejo, tudi po mnenju Unesca, zelo v poštev.","Pikalo, Jernej",2019-12-16 00:00:00,"Tudi pri umetni inteligenci, ki je najbolj napreden del te digitalizacije, se vedno bolj sprašujemo o etičnih, družbenih in socialnih vidikih te umetne inteligence."
ParlaMint-SI_2019-12-16-SDZ8-Redna-14.u184,"Ja, seveda bom zaprosil za postopkovni predlog, da o tem opravimo širšo razpravo. Zaradi česa, spoštovani kolegice in kolegi? Minister nekdanji za finance Mramor je pred nekaj dnevi na Ekonomski fakulteti razlagal, da lahko upokojenci – če nas zdaj poslušajo – lahko pozabijo na resne pokojnine čez nekaj let. Dodana vrednost slovenskega gospodarstva se ne bo dvigovala, produktivnost in učinkovitost javne in državne uprave se ne bo dvignila, digitalizacija teče samo na papirju. Spoštovani kolegi, večino diplomantov slovenskega vzgojno-izobraževalnega sistema, ki ga zastopa minister, lahko najdete na zavodu za izobraževanje. Večji del tehničnega kadra, ki ga gospodarstvo nima v tem trenutku, so vzeli Avstrijci. Večina družboslovcev, humanistov – to boste videli po statističnih podatkih – pa je na zavodu za zaposlovanje. Zakaj mi mečemo ta denar, če imamo izredno statičen sistem? Naslednja zadeva. Kje so nove tehnologije, nanotehnologije, umetna inteligenca, big data analiza, internet stvari, kje so tehnologije glede bionike, mehatronike in tako naprej? Spoštovani kolegi in kolegice, tukaj so nove tehnologije, tukaj je visoka dodana vrednost. In samo high-tech industrija po eni strani, po drugi strani pa zeleni turizem. Ekološke kmetije so velik del preboja Slovenije v 21. stoletju. In če se ta vzgojno-izobraževalni sistem zadnjih 30 let ne bo resno reformiral, napovedujem resne težave. Že sedaj ste videli, koliko tujcev zaposlujemo v Sloveniji. Na vsakega tega tujca prihaja ena cela vrsta socialnih družin, ki, lahko bi rekel, dobesedno močno obremenjujejo tudi socialni del te države. Slovenci pa imamo 60, 70 tisoč ljudi še vedno na borzi, da ne razlagam, veliko število z doktorati, z magisteriji in tako naprej. Tu je problem tega. Vem, da optimalno nikoli ne moreš zagotoviti, tu ima minister prav. Ampak mi nimamo niti vajeništva, dualnega šolskega sistema na najnižjem nivoju. Lahko bi rekel samo nekaj številk – 50, 60 vpisanih mest. Dualni šolski sistem v Nemčiji teče v sistemu mehatronike, v sistemu novih serviserjev za robote, v sistemu umetne inteligence, v sistemih nanotehnologij, v sistemu mehatronike, bionike in tako naprej. Na tej ravni teče vajeništvo v Nemčiji. Samo za primer, BMW ima 35 poklicev, ki jih izobražuje za lastne potrebe. Torej zakaj ne uporabimo bavarskega modela, ali avstrijskega, ali pa kombinacijo le-tega, če to deluje? Mi bi imeli 30 tisoč mladih, ki bi vsako leto pri 16. letih začeli plačevati prispevke. Ti ljudje bi se hitro seznanili z novim poklicem in skozi proces vseživljenjskega učenja bi točno ti mladi ljudje lahko prišli tudi do doktorata. Nič jim ni omejeno. Zakaj mi šolamo toliko ljudi do 30. leta; na koncu pa ugotovijo, da imajo izobrazbo, ki jo noben človek na tem svetu ne potrebuje. To je problem slovenskega izobraževalnega sistema in to je ključ razprave v Državnem zboru. Najlepša hvala.","Breznik, Franc",2019-12-16 00:00:00,"Kje so nove tehnologije, nanotehnologije, umetna inteligenca, big data analiza, internet stvari, kje so tehnologije glede bionike, mehatronike in tako naprej? Dualni šolski sistem v Nemčiji teče v sistemu mehatronike, v sistemu novih serviserjev za robote, v sistemu umetne inteligence, v sistemih nanotehnologij, v sistemu mehatronike, bionike in tako naprej."
ParlaMint-SI_2020-12-14-SDZ8-Izredna-53.u14,"Poglejte, obstaja realni kruti svet z realnimi problemi, ki jih je pač treba reševati, in obstaja virtualna resničnost, ki ste jo opisovali, v katerem živijo tisti, ki nimajo nobene odgovornosti, jo pa, bom rekel, pospešeno kreirajo. V tem realnem svetu je po podatkih Ministrstva za zdravje, ki jih imam pred sabo, Slovenija imela na dan 13. marca 2020, ko je naša vlada prisegla, na voljo 120 postelj za akutno bolnišnično obravnavo, danes jih ima tisoč 391. 13. marca, ko je prisegla vlada, smo imeli na razpolago 19 postelj za intenzivno zdravljenje, danes jih imamo 219. Če tega ne bi storili, mi tukaj danes ne bi sedeli, ker bi bilo vse v kolapsu. No, pa še za primerjavo, da težave s katerimi se soočamo, niso nastale čez noč. Leta 2015 je imela Slovenija v celotnem zdravstvenem sistemu 451 postelj na 100 tisoč prebivalcev, konec leta 2019 pa 442. Se pravi, 30 manj v petih letih. Nemčija je imela leta 2015 813 postelj, se pravi še enkrat več kot Slovenija, na 100 tisoč prebivalcev, konec lanskega leta pa še nekaj več. To je pa realni svet, o katerem tisti, ki nimajo nobene odgovornosti, ne vedo nič, ali pa tudi če vedo, to enostavno zamegljujejo. Ta vlada se 95 % podvojenega časa ukvarja z epidemijo in z njenimi posledicami ter s situacijo, v kateri bo treba te posledice odpravljati. Vam bom naštel samo nekaj stvari iz prejšnjega tedna. Poleg naporov, ki smo jih vložili v to, da se je sprostilo tisoč 800 milijard evrov za naslednjih 10 let za evropsko gospodarstvo, od tega 10 milijard za Slovenijo, in ni pomembnih samo teh 10 milijard, saj tisoč 800 milijard je potrebnih, ker če evropsko gospodarstvo dobro funkcionira, potem tudi slovensko gospodarstvo dobro funkcionira, ker smo del enotnega trga, imamo izvozno naravnano gospodarstvo. In nam je uspelo. Če nam ne bi uspelo vsem skupaj prebiti te blokade, bi bila danes situacija v Evropi izjemno črna za naprej. Poleg tega smo v prejšnjem tednu podpisali strateški partnerski sporazum z Združenimi državami, ne z eno ali pa z drugo administracijo, ampak s prvo gospodarsko velesilo sveta, podpisali smo z njimi sporazum o sodelovanju na področju miroljubne oziroma civilne uporabe jedrske energije. Z Izraelom smo podpisali sporazum o inovacijah, Izrael je šesta najbolj inovativna država na svetu in druga po dosežkih umetne inteligence, kar je ena od naših prioritet. Poleg tega sta ministra za zunanje zadeve in za kmetijstvo v Vatikanu na dogodkih, ki jih je spremljala milijarda ljudi, ustrezno promovirala Slovenijo kot prijazno in turistično destinacijo. Poleg vsega tega je skozi celoten teden potekalo intenzivno delo na pripravi ukrepov za naslednje tedne in za naslednje mesece, ker pred nami so trije zahtevni meseci spopada z epidemijo. Vlada se ukvarja z epidemijo, žal se pa opozicija ne ukvarja z ničemer drugim kot z rušenjem vlade v času epidemije.","Janša, Ivan Janez",2020-12-14 00:00:00,"Z Izraelom smo podpisali sporazum o inovacijah, Izrael je šesta najbolj inovativna država na svetu in druga po dosežkih umetne inteligence, kar je ena od naših prioritet."
ParlaMint-SI_2020-11-25-SDZ8-Izredna-49.u325,"Spoštovani predsednik, poslanke in poslanci, spoštovani državni sekretar! Evropska vesoljska agencija je medvladna organizacija, ki trenutno vključuje 22 članic. Vesolje postaja področje, kamor gospodarske velesile, tudi Evropska unija oziroma njene države članice, vlagajo vedno več sredstev. Tehnologija s področja vesolja lahko prispeva k temu, da slovensko gospodarstvo postane pametno, kreativno in zeleno. Vesoljska tehnologija pomeni tudi veliko gospodarsko priložnost. Ključna je pri razvoju digitalne družbe in nenazadnje nudi možnost odkrivanja novih dejstev o zemlji in o vesolju. Vesolje je motor gospodarske rasti in inovacij. Ima pozitivne gospodarske učinke tudi na ostale industrijske panoge. Danes vesoljska infrastruktura omogoča razvoj novih storitev, novih aplikacij na področjih, kot so meteorologija, energija, telekomunikacije, promet, pomorstvo in letalstvo. Nepredstavljivih 60 % svetovnega gospodarstva je danes neposredno ali posredno odvisnih od tako imenovanih vesoljskih orodij. To so satelitski posnetki, satelitsko sledenje, internetna povezanost in podobno. Slovenija z Evropsko vesoljsko agencijo sodeluje od leta 2010. V letu 2016 pa je sodelovanje nadgradila s sklenitvijo pridružitvenega sporazuma o spodbujanju sodelovanja v izključno miroljubne namene. Gospodarsko delovanje, vezano na področje vesolje, je mnogo širše, kot si na prvi pogled lahko predstavljamo. Z vesoljsko agencijo lahko denimo sodelujejo številna visokotehnološka in inovativna podjetja s področij, kot so novi materiali, logistika, zdravstvo, umetna inteligenca, telekomunikacije in druge prebojne tehnologije. V Sloveniji imamo veliko tovrstnih malih in srednjevelikih podjetij, ki zagotavljajo visokokakovostne in konkurenčne rešitve ter izdelke na področjih vesoljskih tehnologij, s katerimi se uspešno postavljajo ob bok konkurenci na globalnem trgu. Ta podjetja so zmožna hitre rasti in velikih uspehov. Letos jeseni, na primer, sta bila v vesolje poslana kar dva slovenska satelita. V Sloveniji je trenutno identificiranih približno 40 podjetij in institucij, ki delujejo na tem področju. Pridružitveni sporazum, ki ga danes potrjujemo, pa bo Slovenijo vodil do polnopravnega članstva leta 2024. Koristi članstva so izjemno široke. Gre za pridobivanje poslovnih priložnosti, spodbujanje inovativnosti, uvajanje novih tehnologij, razvoj novih izdelkov z visoko dodano vrednostjo. Vse to podjetjem omogoča rast, nova delovna mesta in razvoj dolgotrajnih poslovnih partnerstev. V Poslanski skupini Stranke modernega centra želimo pohvaliti ves trudi in napredek, ki je s strani države že bil storjen na tem področju. Predlagani zakon o ratifikaciji tega pridružitvenega sporazuma bomo soglasno podprli. To priložnost izkoriščamo tudi kot poziv in spodbudo slovenskim podjetjem, da izkoristijo priložnosti za sodelovanje pri projektih in programih, ki jim jih članstvo v tej agenciji omogoča. Hvala.","Gregorčič, Monika",2020-11-25 00:00:00,"Z vesoljsko agencijo lahko denimo sodelujejo številna visokotehnološka in inovativna podjetja s področij, kot so novi materiali, logistika, zdravstvo, umetna inteligenca, telekomunikacije in druge prebojne tehnologije."
ParlaMint-SI_2020-07-09-SDZ8-Redna-19.u64,"Najlepša hvala. Mislim, da sem dolžna nekaj pojasnil, vsaj na navedbe, ki sem jih slišala. Sama sicer prisegam na kritični um in sem v bistvu zelo zadovoljna, kadar je pravzaprav razprava solidna, tudi ni nobene potrebe, da se v vsem strinjamo. In mislim, da so prav sodobne tehnologije ali pa nova znanja ali pa novi izzivi, kot jih predstavlja tudi covid-19, ravno priložnost za to, da se vsi mojstrimo v kritičnem umu in razmisleku. Mogoče povsem na hitro. Sicer dodatki danes niso tema, ampak bom dala samo en hiter odgovor, ker smo bili pozvani. Kar se tiče dodatkov, zahtevkov za izplačilo dodatka. Kdor je oddal ta zahtevek pravočasno, ga bo tudi dobil. Na Ministrstvu za zdravje obdelujemo te zahtevke, jih preverjamo, nekateri so že šli naprej na Ministrstvo za finance, izplačilo samo pa potem izvede delodajalec. Tako vemo, da prihaja do zamikov tudi na tisti strani, vidite pa, da je pravzaprav ta veriga takšna, da kjerkoli na tej verigi lahko pride do zaostankov. Ampak mi te zahtevke potrjujemo, jih pa pregledujemo. To je ena stvar. Druga stvar, številke, ki smo jih danes slišali, teh famoznih 60 % populacije. Od kod prihaja sploh ta številka. Ta številka dejansko prihaja iz medijev. In sicer, na začetku korona krize je prof. Christophe Fraser z Oxforda dejal, da 60 % populacije – se pravi, če bi 60 % populacije to mobilno aplikacijo uporabljalo, potem bi verjetno bili doseženi večji učinki. Kako je prišel do te številke - gre za 80 % vseh, ki uporabljajo pametni telefon, in to pomeni 56 % vseh v populaciji, pri čemer se ta stavek nadaljuje, da na ta način bi brez katerihkoli ostalih ukrepov dosegli zajezitev širjenja virusa v populaciji. Ta številka izhaja iz predobjave oxfordske študije in je bila v maju in juniju popravljena in je objavljena je v MIT Review. Tu moram povedati, da tako prof. Fraser kot Andrea Stewart z Oxforda in zadnja modeliranja kažejo, da je ta številka sicer idealna, vendar težko dosegljiva, kar pomeni, če si naloži več kot 10 % populacije to aplikacijo, to že pomeni dodano vrednost. Skratka, tarčna številka, idealna, bi bila 60 %, ampak vse, kar je nad 10 %, pomeni že dodano vrednost, in to je pomembno vedeti. Jaz bom tudi zelo vesela, če boste dejansko našli neke pravne rešitve, in dobri amandmaji gotovo ponujajo to možnost, zlasti če bodo v korist našim državljanom. Moram pa povedati, da si tudi želim, da skupnost zaščitimo na najbolj preprost in tudi cenovno ugoden način, in ta odprtokodna, prostovoljna aplikacija točno to ponuja. Tu pa modeliranja kažejo, da prav za to uporabo ne bi bilo treba sklepati drugih, bolj rigoroznih ukrepov v skupnosti. Na tej točki se tudi globoko strinjam, da nam nič ne pomaga, če imamo mobilno aplikacijo, pa se potem vsi skupaj ne obnašamo odgovorno. Vendar pa aplikacija, ki je prostovoljna in odprtokodna in ob tem zahteva odgovorno ravnanje, nam lahko pomaga. Res je, živimo tudi v dobi digitalizacije in umetne inteligence, ki zahteva pazljivost in previdnost. S covid-19 se, upam, vsi učimo. In se strinjam, da sama mobilna aplikacija ne bo rešila prisotnosti virusa, rešilo ga bo naše odgovorno vedenje, ki smo ga enkrat že pokazali. Mobilna aplikacija taka kot jo pa pravzaprav preučujemo tudi z Ministrstvom za javno upravo, pa je ob delu epidemiologov dejansko lahko v pomoč, če bomo seveda izbrali odgovorno ravnanje. Od izbire aplikacije, do uporabe, do tega, da bomo izbrali to, da si jo bomo naložili, da bomo v sistem sporočili, če smo se okužili oziroma tudi če smo v tem tesnem rizičnem stiku ali pa ko smo zboleli. Skratka jaz si resnično želim, da bi kot družba ravnali odgovorno in da seveda sodobno tehnologijo uporabljamo kot priložnost in kot pomoč, ne pa kot zlorabo.","Bregant, Tina",2020-07-09 00:00:00,"Res je, živimo tudi v dobi digitalizacije in umetne inteligence, ki zahteva pazljivost in previdnost."
ParlaMint-SI_2020-07-09-SDZ8-Redna-19.u171,"Hvala lepa, predsednik. Spoštovane kolegice, dragi kolegi! Socialni demokrati bomo z velikim veseljem podprli predlagano ratifikacijo sporazuma med Vlado Republike Slovenije in Organizacijo združenih narodov za izobraževanje, znanost in kulturo o ustanovitvi mednarodnega raziskovalnega centra za umetno inteligenco na Inštitutu Jožef Stefan v Ljubljani pod pokroviteljstvom Unesca. Sporazum je letos marca po predhodni obravnavi in podpori na odboru za zunanje zadeve v imenu Republike Slovenije podpisal nekdanji minister za izobraževanje, znanost in šport dr. Jernej Pikalo. Upal bi si trditi, da gre za enega večjih zunanjepolitičnih in razvojnih korakov Republike Slovenije. O potencialih tega mednarodnega centra je bilo veliko že zapisanega. Pred njegovo uradno ustanovitvijo in potencialnih centrov, centra v Sloveniji kot pionirju na področju umetne inteligence je med drugim poročal tudi svetovno priznana revija Forbs. Center za umetno inteligenco, ki je prvi tovrstni center pod okriljem Unesca na svetu nedvomno predstavlja veliko razvojno priložnost tako za slovensko znanost, za naš tehnološki razvoj in slovensko gospodarstvo. Da je bila odločitev za vzpostavitev Unesca centra za umetno inteligenco pravilna kažejo že rezultati uspešnosti centra v zadnjih nekaj mesecih. Center se je tako aktivno vključil v mednarodno mrežo, Coronavirus Watch, kjer center aktivno sodeluje pri razvoju observatorija in analitskega okolja za spremljanje širjenja koronavirusa. Predlogi in pobude za sodelovanje s centrom in s tem izjemen razvojni potencial se že dolgo pojavljajo tudi na drugih področjih, kot je izobraževanje, razvoj, podobnih centrov drugje po svetu in drugo iskanje razvojnih sinergij, tudi z gospodarstvom. Zgodba Unesca, Unescovega centra za umetno inteligenco s sedežem v Ljubljani nam kaže izjemen razvojni potencial, ki ga ima slovenska znanost in z njim slovenska družba, ki ga je nedvomno potreboval, potrebno podpreti. Sploh v teh izjemno kompleksnih časih, ko ga moramo še kako resno vzeti izzive digitalizacije in poskrbeti za razvojni preboj naše družbe kot družbe znanja. Socialni demokrati si želimo, da bi tovrstnih zgodb kot je ta, kot je v primeru Unescovega centra za umetno inteligenco s sedežem v Ljubljani, bi bilo več in bi s tem kazali tudi vse svoje razvojne potenciale. Spoštovane kolegice in kolegi menim, da smo pred izjemnim dogodkom, torej temu primerno ga je treba tudi proslaviti. Hvala lepa.","Nemec, Matjaž",2020-07-09 00:00:00,"Socialni demokrati bomo z velikim veseljem podprli predlagano ratifikacijo sporazuma med Vlado Republike Slovenije in Organizacijo združenih narodov za izobraževanje, znanost in kulturo o ustanovitvi mednarodnega raziskovalnega centra za umetno inteligenco na Inštitutu Jožef Stefan v Ljubljani pod pokroviteljstvom Unesca. Pred njegovo uradno ustanovitvijo in potencialnih centrov, centra v Sloveniji kot pionirju na področju umetne inteligence je med drugim poročal tudi svetovno priznana revija Forbs. Center za umetno inteligenco, ki je prvi tovrstni center pod okriljem Unesca na svetu nedvomno predstavlja veliko razvojno priložnost tako za slovensko znanost, za naš tehnološki razvoj in slovensko gospodarstvo. Da je bila odločitev za vzpostavitev Unesca centra za umetno inteligenco pravilna kažejo že rezultati uspešnosti centra v zadnjih nekaj mesecih. Zgodba Unesca, Unescovega centra za umetno inteligenco s sedežem v Ljubljani nam kaže izjemen razvojni potencial, ki ga ima slovenska znanost in z njim slovenska družba, ki ga je nedvomno potreboval, potrebno podpreti. Socialni demokrati si želimo, da bi tovrstnih zgodb kot je ta, kot je v primeru Unescovega centra za umetno inteligenco s sedežem v Ljubljani, bi bilo več in bi s tem kazali tudi vse svoje razvojne potenciale."
ParlaMint-SI_2020-03-03-SDZ8-Redna-16.u22,"Hvala za besedo, gospod podpredsednik Državnega zbora. Drage kolegice poslanke, kolegi poslanci, spoštovani kandidat za predsednika Vlade Republike Slovenije gospod Janez Janša, spoštovane državljanke in državljani! V aktualnem 8. sklicu Državnega zbora bomo danes drugič izvolili predsednika Vlade Republike Slovenije in v nadaljevanju 14. slovensko vlado. Zakaj drugič v tem sklicu? Zato, ker je predsednik 13. vlade, gospod Marjan Šarec, nepričakovano odstopil s funkcije. Ko je Državni zbor lansko jesen sprejel proračuna države za letošnje in naslednje leto, se je zdelo, da bo koalicija, sicer zgolj iz lastnih kadrovskih in finančnih interesov, zdržala do rednih volitev. Iz neambicioznih proračunskih dokumentov in razvojnih dokumentov in v pomanjkanju volje in znanja za prepotrebne spremembe v večini družbenih podsistemov pa smo v Novi Sloveniji napovedovali, da bo vlada Marjana Šarca izbrala komfort in bo opravljala zgolj tekoče posle. Kmalu po vstopu v jubilejno praznično leto 2020, v katerem bomo obeležili pomembne 30-letnice ključnih dogodkov iz nastajanja naše samostojne, meni tako drage Slovenije, 8. april – prve svobodne in demokratične volitve, 16. maj – prisega Demosove oziroma Peterletove vlade, 23. december – plebiscit oziroma sklep ljudstva o samostojni Sloveniji, se 27. januarja z odstopom gospoda Marjana Šarca zgodi padec vlade. Slovenija je padla v politično krizo. Političnim analitikom prepuščam podrobnosti razlogov za odstop. Izstopata pa predvsem dve ugotovitvi. Prva, Marjana Šarca so zapustili njegovi najožji sodelavci, stebri, na katerih je sam stal. Druga ugotovitev, predsednik Vlade gospod Šarec je odstopil brez kakršnegakoli predhodnega pogovora s koalicijskimi partnerji. Še več, na novinarski konferenci s koalicijskimi partnerji grobo obračuna. Zaključek je preprost – pravega, iskrenega partnerskega odnosa ni bilo. Iz tega primera bi se umetna inteligenca marsikaj naučila. Verjamem pa, da tudi naravna. Zakaj to govorim? Zato, ker se slovenska politika iz tega primera mora res nekaj naučiti, če želi resnično delati za dobro, za blaginjo vseh ljudi. Če med koalicijskimi partnerji ni iskrenega odnosa – smo videli – zaupanja in sodelovanja, ki je seveda naporno in terja potrpežljivost in medsebojno spoštovanje, potem je propad koalicije neizbežen. Uničevanje političnih strank je uničevanje demokracije, saj le-te ni brez večstrankarskega sistema. Verjamemo, da je bilo v vladi Marjana Šarca, predvsem v širših ministrskih ekipah in v organih v sestavi, tudi veliko ljudi, ki so vlagali velike napore in srčno delali za blaginjo Slovenije. Vsem tem se v imenu Nove Slovenije danes iskreno zahvaljujem. Gospe in gospodje, pred nami je nov začetek. Novo upanje za Slovenijo. No, vse tiste, ki imajo skrbi, kako bomo sfinancirali našo zavezo, ki smo jih zapisali v koalicijsko pogodbo, naj pomirim – ja, rebalans proračuna bo. Naše sodelovanje v koaliciji je pogojeno z našo vsebino, z našim temeljnim programom, ki smo ga modernizirali in sprejeli na novembrskem kongresu in z volilnim programom za državnozborske volitve v letu 2018. Naša ambicija je, ambicija Nove Slovenije je Slovenijo postaviti na zemljevid 15 najbolj uspešnih držav na svetu po kakovosti življenja. Iz poročila Organizacije združenih narodov o razvoju izhaja, da je v letu 2019 Slovenija zasedla 24. mesto med 189 državami. Cilj je uresničljiv. Verjamemo, verjamemo in resnično verjamemo v izjemne potenciale Slovenije, v izjemne potenciale njenih državljanov. Svet Nove Slovenije, to je najvišji organ med dvema kongresoma, je soglasno podprl predlog koalicijske pogodbe. Koalicijska pogodba seveda ni samo naš program. Koalicijsko pogodbo smo uskladili štirje dokaj različni politični partnerji, sopotniki in vsebuje naše skupne točke. Znali smo se pogovarjati in se bomo znali pogovarjati. In znali smo se dogovoriti in se bomo znali dogovoriti. Dogovarjanje o rešitvah za blaginjo Slovenije je ključna naloga vsake politike. Naša politika, politika Nove Slovenije – krščanskih demokratov, temelji na zelo jasnih vrednotah. Za politiko, ki temelji na vrednotah, je najpomembnejši človek, ki ima osebne pravice in tudi dolžnosti. Svoje odločitve sprejemamo v dobro ljudi, da omogočamo dostojno, svobodno in izpolnjeno življenje. Politika in politični red morata služiti človeku in ne obratno. Naše temeljne vrednote izhajajo iz krščanskega pojmovanja človeka in sveta – vsak človek je enkraten, neponovljiv in ima nedotakljivo dostojanstvo. Naša politika temelji na vrednotah, ki izhajajo iz judovsko-krčanskega izročila, oblikovala pa sta jih tudi evropski humanizem in razsvetljenstvo. Te vrednote nam dajejo temeljno etično in politično orientacijo. Državo hočemo graditi na vrednotah, kot so, prvič, človekovo dostojanstvo, drugič, svoboda, tretjič, pravičnost in četrtič, varnost, ter tudi na načelih enakopravnosti, subsidiarnosti, solidarnosti in odgovornosti. Človekovo dostojanstvo je najvišja vrednota, iz katere so se razvile človekove pravice. Dostojanstvo človeku pripisuje vrednost in upravičenost do spoštovanja, zato ker je človek. Ljudje se rodimo svobodni in enakopravni. Človekovo dostojanstvo vseh ljudi je enako in ni odvisno od osebnih lastnosti, sposobnosti, dosežkov in uspehov, tudi ne od spola, barve kože, nacionalnosti, starosti, verskega ali političnega prepričanja, spolne usmerjenosti, invalidnosti, zdravja ali sposobnosti za delo, uspeha, neuspeha ali mnenja drugih ljudi. Človekovo dostojanstvo je nedotakljivo in v enaki meri pripada vsem ljudem. Vsak človek je v vseh obdobjih svojega življenja edinstven in nedotakljiv. Svoboda. Človek je po svoji naravi rojen svoboden in ima pravico do samoodločanja. Vsak je svoboden in je samoodgovoren za razvoj svojega življenja. Da se človek lahko svobodno razvija, moramo zagotoviti pravičnost in varnost. Svoboda potrebuje politični red, ki ji služi. Tak politični red mora imeti v svoji ustavi zapisane osnovne pravice, ki se med seboj ne izključujejo, ampak vzajemno pogojujejo in dopolnjujejo. Za dejansko uresničevanje teh pravic so potrebni odgovorni državljani. Svoboda se v praktičnem življenju uresničuje preko odgovornosti in soodgovornosti. Državljani morajo uživati svobodo znotraj svoje družine, soseske, delovnega okolja, prostega časa, lokalne skupnosti in države. Državljani moramo biti soodgovorni, moramo voliti in odločati. Odgovornost je naša politična naloga. Iz odgovornosti posameznika izhaja ideja o politični odgovornosti do celotne družbe. Zagovarjamo politiko, ki temelji na vrednotah in odgovornosti. Pravičnost. Pravičnost je v tem, da vsak dobi, kar mu pripada. Pravičnost zahteva, da enake stvari obravnavamo enako in stvari, ki so različne, obravnavamo različno. Jedro pravičnosti je enako dostojanstvo vseh ljudi in enaka pravica do svobode. V pravni državi pomeni pravičnost to, da zakoni za vse veljajo enako. Varnost. Človekovo dostojanstvo, svobodo in pravičnost lahko zagotovimo le v državi, ki je varna. Ne govorimo zgolj o fizični varnosti, ampak se varno počutimo takrat, ko smo s svojim življenjem zadovoljni. Pri zagotavljanju zadovoljstva v svobodni in pravični družbi sta nujno potrebni solidarnost in subsidiarnost. Solidarnost nam omogoča varnost takrat, ko si sami ne moremo pomagati. Subsidiarnost pa nam omogoča varnost pred nepotrebnimi posegi države v naša življenja. Solidarnost je mehanizem, ki varuje najšibkejše v naši družbi. Solidarnost je nujno dopolnilo samoodgovornosti. Tudi tisti, ki kljub vsem naporom ne morejo skrbeti zase, imajo pravico do socialne varnosti in do dostojnega življenja, v katerem odločitve sprejemajo sami. Socialna varnost je solidarna naloga družbe, ki jo morajo reševati tako državljani kot država. Človečnost neke družbe se kaže kot solidarnost v družini, soseski in družbi sami. Država mora biti, gospe in gospodje, kot čuvaj, če hočete kot čuvaj, da lahko v miru državljani ustvarjamo, ali pa kot nočni čuvaj, da ljudje lahko v miru počivajo. Sicer države ne potrebujemo. Spoštovane gospe, spoštovani gospodje, največja vrednota vsakega človeka pa je gotovo zdravje. Po podatkih Nacionalnega inštituta za javno zdravje lahko vidimo, da danes na pregled ali na kakšno zdravstveno storitev čaka približno 209 tisoč ljudi. To samo po sebi morda še ni problem. Problem pa je, da 75 tisoč ljudi čaka nad dopustno dobo. To so pač podatki Nacionalnega inštituta za javno zdravje, ki ga ne vodi Nova Slovenija. Hvala bogu je država Slovenija dovolj bogata, da moramo vsem zagotoviti dostopnost zdravstvenih storitev. Ljudi ne moremo zdraviti z ideologijo. Naša ideologija je besedilo prisege ministrov, ki se glasi: »Prisegam, da bom spoštoval ustavni red, da bom ravnal po svoji vesti in z vsemi svojimi močmi deloval za blaginjo Slovenije.« Tudi za starejše in obnemogle državljane ob upoštevanju dostojanstva človeka, o katerem sem prej govoril, ne moremo skrbeti z ideologijo. Naj spomnim, zadnji dom za starejše je država zgradila, ko je resor sociale vodila Nova Slovenija, leta 2008. Sociala. V Novi Sloveniji socialo razumemo kot močno mrežo, ki ujame človeka, ko ta pada. Ta pa pada, če zboli, ta pada, če ostane brez prihodkov, brez službe. In še, najboljša socialna politika je tista politika, ki omogoča razcvet gospodarstva in posledično delovna mesta. Vsak zdrav človek je najbolj srečen, če lahko razvije vse svoje intelektualne, podjetniške in druge potenciale. In ko bomo uspeli ustvarjati takšno okolje, potem bo država Slovenija močnejša. Bili so časi, ko so med seboj v konkurenčnem boju tekmovale zgolj korporacije. Danes v konkurenčnem boju tekmujejo države. In tega se moramo zavedati, tega se mora zavedati slovenska politika. Spoštovane gospe, spoštovani gospodje, Nova Slovenija je prav v področje zdravstva predvsem v zadnjem času vlagala velike napore in povezala veliko znanja, izkušenj in dobrih praks doma in v tujini. V parlamentarni proceduri je predlog zakona, ki bi skrajšal čakalne vrste, kar je gotovo naš skupni problem. Čakalne vrste so problem in tukaj se najbrž vsi v tej dvorani strinjamo. Pogovori z nekaterimi poslanskimi skupinami, predvsem pa nova koalicija so razlogi, da bomo predlog omenjenega zakona umaknili iz parlamentarne procedure in naši koaliciji predlagali nov, še izboljšan zakon, ki naj bi skrajševal čakalne vrste – in v to trdno verjamemo. To bo naš prvi prispevek k realizaciji naših skupnih zavez, kjer smo na lestvici prioritet zelo visoko zapisali skrajševanje čakalnih vrst. Mi, Nova Slovenija, smo za robusten javni zdravstveni sistem, tega pa ne bo, če ne bom odpravili mnogih anomalij v zdravstvenem sistemu, če ne bomo odpravili nereda, korupcije pa tudi uravnilovke. Imamo izjemne zdravnike, izjemno osebje, izjemne medicinske sestre, vendar politika mora vzpostaviti takšen sistem, ki bo tudi učinkovit. Imamo vse potenciale. Zavedamo se, da bo ta vlada, ki nastaja, imela zgolj eno leto efektivnega časa, da uresniči svoje zaveze. Zelo malo časa. Predsedovanje Svetu Evropske unije je velik zalogaj, obenem pa priložnost, da specifično težo Republike Slovenije v 30. letu njenega obstoja v institucijah Evropske unije, v zvezi Nato in drugih mednarodnih organizacijah dvignemo s tal na nivo, ki si ga Slovenke in Slovenci zaslužimo. Kljub relativno kratkemu razpoložljivemu času pa moramo vsaj začeti pripravljati sodobno, prijazno, zdravo, življenjsko in ustvarjalno okolje za svoje otroke in otroke naših otrok. Dušimo se v prometu – kaj pa delo od doma? Dušimo se v birokratskih ovirah – kaj pa uporaba umetne inteligence pri birokratskih postopkih? Pa dajmo, vprašajmo našega rojaka Slovenca profesorja Leskovca na stanfordski univerzi, ali je to mogoče. Ta gospod profesor, mladi profesor namreč raziskuje uporabo umetne inteligence v sodnih procesih. Če se da v sodnih procesih, smo trdno prepričani, da se da tudi v birokratskih procesih. Dobivamo ne nazadnje v Slovenijo center umetne inteligence na Inštitutu Jožef Stefan. Pred nami je za Evropo sprejeti zeleni dogovor. Skrajni čas je, da izkoristimo vse naravne vire, ki jih imamo. No, hvala bogu je lani slovenska politika na odboru za kmetijstvo odkrila tudi toplo vodo, mislim seveda na geotermijo. Morda tako pozno zaradi tega, ker so največji geotermalni potenciali prav na skrajnem vzhodu naše države. In res je, velikokrat se iz Ljubljane do naših skrajnih regij ne vidi – to moramo popraviti. Zato govorimo in smo tudi v koalicijsko pogodbo zapisali, da si bomo prizadevali za decentralizacijo naše države. Spoštovane gospe, spoštovani gospodje, poslanci Nove Slovenije bomo danes sledili sklepom sveta naše stranke in bomo za predlog za mandatarja, za predsednika Vlade prispevali vseh svojih sedem glasov. Novi slovenski vladi želim veliko modrih odločitev, zagotavljam podporo Poslanske skupine Nove Slovenije in srečno, Slovenija.","Horvat, Jožef",2020-03-03 00:00:00,"Iz tega primera bi se umetna inteligenca marsikaj naučila. Dušimo se v birokratskih ovirah – kaj pa uporaba umetne inteligence pri birokratskih postopkih? Ta gospod profesor, mladi profesor namreč raziskuje uporabo umetne inteligence v sodnih procesih. Dobivamo ne nazadnje v Slovenijo center umetne inteligence na Inštitutu Jožef Stefan."
ParlaMint-SI_2020-05-27-SDZ8-Redna-17.u170,"Hvala lepa, gospod podpredsednik. Ta razprava bi, vsaj moja želja je takšna, enkrat morda na odboru morala gotovo poseči tudi na področje novih poslovnih modelov trgovin. Tisti, ki smo že ravno dovolj časa na svetu, vemo, kako so izgledale trgovine v našem otroštvu. Ni bilo vozičkov, bil je pult in bile so police in mama mi je na listek napisala, kaj moram kupiti. Zelo malo artiklov. Najbolj sem si zapomnil kvas za 20 in tako dalje. Potem pa so prišle samopostrežne trgovine. Nekaj revolucionarno novega. In danes imamo hipermarkete, ki imajo fantastično ponudbo, kjer seveda nekateri najdejo celo možnosti, da z družino preživijo nedeljo v tem hipermarketu. Če so nekateri v tem srečni, okej, ne nasprotujem, ampak še enkrat, preveč je lepot Slovenije, da jih ne bi pokazali svojim otrokom, najprej sami sebi pa seveda tudi vnukom. Kar zadeva poslovni model neke trgovine, ja, v sedanjosti in prihodnosti je ta gotovo povsem drugačen kot v mojem otroštvu, zahvaljujoč tehnologiji. Leta 2017 je na spletu – o tem govorim, o spletni trgovini na osnovi tehnologij – kupovalo okoli 1,7 milijarde zemljanov. Napovedi za naslednje leto so, da bo preko spleta kupovalo okoli 2,2 milijarde ljudi, to se pravi od 17 % do naslednjega leta kar 30 % porast. Strokovnjaki ugotavljajo, da je personalizirana spletna prodaja bolj učinkovita, je boljša kot tista, ko ne veš pravzaprav, komu pišeš oziroma s kom imaš kontakt. Ta e-commerce industrija bo po moji oceni vedno močnejša. Ima različne modele: biznis to biznis, biznis to customer, customer to customer in tako dalje in tako dalje, ne bom sedaj razglabljal o tem, ker tudi točka dnevnega reda te seje ni temu namenjena. Tu je še umetna inteligenca, s pomočjo katere bo možno vse, prav vse, kar se tiče nabave dobrin. Tudi na tem področju bomo gotovo potrebovali kakšne drugačne trgovke in trgovce. Upam in si želim, da bodo ti delali v nekem boljšem okolju, kot to nekateri delajo danes, pa ne pravim, da je okolje za delavce v vseh trgovinah slabo. Pametna Slovenija bo imela tudi pametne kuhinje, pametne shrambe, pametne hladilnike, vsi veste, o čem govorim. Zato pravim, da se poslovni model trgovine strahovito hitro menja in težko je napovedati, kakšen bo ta model v prihodnosti, čez pet ali pa čez 10 let. Tako da to je še neki dodatni poziv k razmisleku in ne k temu, da bi država, politika morala definirati, kakšen pa naj bo ta poslovni model, bog ne daj. To bodo že naredili tisti, ki so za to strokovnjaki, in tisti seveda, ki želijo svoje e-commerce storitve opravljati kar najbolj učinkovito oziroma konkurenčno. Takšnih je v Sloveniji veliko. V Sloveniji je ta trenutek okoli 3 tisoč različnih spletnih trgovin. In kot rečeno, vse to dejansko vpliva na neko drugačno okolje, v katerem bodo sodobne trgovke in trgovci delovali. In mi si želimo v Novi Sloveniji, da bi to okolje bilo ljudem prijazno okolje, tako tistim trgovkam in trgovcem kot seveda tudi njihovim strankam. Hvala lepa.","Horvat, Jožef",2020-05-27 00:00:00,"Tu je še umetna inteligenca, s pomočjo katere bo možno vse, prav vse, kar se tiče nabave dobrin."
ParlaMint-SI_2020-03-05-SDZ8-Redna-16.u28,"Hvala lepa, gospod podpredsednik. Jaz mislim, da je dr. Trček iskreno zaploskal kolegu Janiju, tudi jaz bi mu najrajši, ampak včasih je bilo rečeno, da se tukaj ne sme ploskati, vsaj med razpravo. Jaz sem že večkrat povedal, da se [[…]]škoda da gre ven zdaj, da bi ga pohvalil. Mogoče samo to, da pojasnim, zakaj sem začel jaz z modelom socialno tržnega gospodarstva. To ni imelo nobene veze z zdravstvenim sistemom. Povedal sem in ponavljam, da si bo kolega Jani bolj zapomnil. Danes zjutraj sem slišal po radiu, da ima Nova Slovenija najboljši gospodarski program. Povedal sem, ponovil, kakšnega zagovarjamo. Zagovarjamo model socialno tržne ekonomije, nikakor ne socializma in ne turbokapitalizma. In potem sem povedal, da je predpogoj za dobro gospodarstvo, ne glede na to, po kakšnem modelu teče, zdrava družba. In danes smo pri tej temi. Nekaj poudarkov, da se bo bolj usedlo, če smem, ki jih je povedali Jani Möderndorfer, ki pozna sistem. Tudi mislim, da natančno ve, kaj je treba narediti. Upam, da bo enkrat minister za zdravje. Med drugim je povedal, s tem se absolutno strinjam – javni zdravstveni sistem brez zasebnega sektorja ne bo zdržal. Podpišem takoj! Ukvarjal se je tudi z dilemo, ali je zdravstvena dejavnost gospodarska dejavnost. Ne bom tu nadaljeval, priznam pa, da sem prebral kar nekaj sodb sodišča EU in enkrat se bomo na to temo tudi morali v tem zboru pogovarjati. Pa ni zdaj toliko problem definicija, ali je ali ni, na kakšen način bomo ta sistem vzpostavili. Mogoče samo en primer, zakaj javni zdravstveni sistem brez zasebnega sektorja, če hočete, brez zasebnega denarja, kapitala, ne bo zdržal. Ja, povsem normalno je, zdravila so vsak dan dražja, oprema je vsak dan dražja, hvala bogu, pa vse skupaj služi nam ljudem. In zato se, zahvaljujoč medicini, življenjska doba ljudi podaljšuje. Ja, medicini, pa tudi seveda drugačnemu načinu življenja, kot je bilo pred pol stoletja, enim stoletjem in tako dalje. Ampak tukaj se meni trga srce, ko hodim po terenu in vidim, da je zasebnik vložil svoj denar, ga ni ukradel, svoj denar je vložil, zgradil mikrokliniko, jaz temu pravim. Oprema notri vrhunska, umetna inteligenca za ugotavljanje kožnega raka in tako dalje. Nas pelje po tej mikrokliniki, odpre vrata in pokaže, glejte, trdim z gotovostjo, da je to najsodobnejša operacijska miza v Sloveniji, ampak ta miza že eno leto ne deluje, je zaklenjena. Tam so tudi radiatorji in vse drugo je ugasnjeno, zaprto. Zakaj? Zato, ker je nekdo iz neke politične opcije vplival še na prejšnjega ministra za zdravje in mu je zažugal, nobene podpore več ne bo, če boš podaljšal koncesijo ali pa dal kakšno novo. Tako, glejte, delujejo zadeve pri nas. To je brutalno. Gotovo je kdo zaradi takšnega vplivanja umrl. O tem se pogovarjamo in tu se mi res trga srce. Ali je zdaj kakšen problem, da je zasebnik vložil svoj kapital? Sam je rekel, da bo moral živeti še vsaj 15 let po tistem, ko gre v penzijo, da bm odplačal kredite« To je logično. In dokler bomo tu, ne bomo mi preklopili v naših glavah, glejte, preprosto ne bo šlo. Ne bo šlo. Ali pa bomo prispevke dvignili do nekih nenormalnih višin, da bomo lahko iz prispevkov nabrali, recimo, 6 milijard na leto, ampak bomo videli potem, kam bomo prišli. In tukaj, gospe in gospodje, bi res prosil, da poskušamo, saj se nam zgodi včasih, da naredimo lapsus ali kaj narobe preberemo, ampak, glejte, ni dopustno, res ni dopustno, da tu z govornice poslušam, da bi morali ukiniti dopolnilno zdravstveno zavarovanje, ker se nekateri mastijo − to sicer ni bilo rečeno, ampak jaz sem tako razumel − s 50 milijoni dobičkov iz naslova dopolnilnega zdravstvenega zavarovanja. Pa kje so te številke?! Razen če dobička kot računovodsko kategorijo ne razumemo pravilno ali pa si jo vsak po svoji ideologiji razlaga. Preberimo računovodske standarde, se postavimo na isto koordinatno izhodišče ali pa vprašajmo gospoda Vojka Starovića, mojega kolega, ki je dolgo časa bil v gospodarstvu in bo podal natančno definicijo, kaj je dobiček. Kolega Jani je že na prejšnji razpravi enkrat − ja, ko smo obravnavali tisti nesrečni zakon, zaradi katerega je tudi gospod Šabeder odstopi in posledično predsednik Vlade, to so zelo pomembne vsebine − povedal, oceno je dal, kakšni so dobički iz naslova dopolnilnega zdravstvenega zavarovanja. Sam sem si zdaj to s pomočjo strokovnega sodelavca izpisal. Seveda poslovnih rezultatov za leto 2019 še ni, so pa za leto 2018. Zavarovalnica Triglav − cela Zavarovalnica Triglav ima veliko produktov, ne samo dopolnilnega zdravstvenega zavarovanja ─ je imela leta 2018 65,5 milijona dobička. Tega sem noter ne moremo šteti. Zavarovalnica Triglav je iz naslova zdravstvene zavarovalnice imela leta 2018 1,3 milijona dobička, torej Triglav, kar v velikem deležu državna zavarovalnica, 1,3 milijona dobička iz naslova dopolnilnega zdravstvenega zavarovanja. Naprej, Vzajemna, recimo, da nima nobenih drugih produktov, da ima samo dopolnilno zdravstveno zavarovanje, 677 tisoč 624 evrov dobička za leto 2018. Generali, zanemarljiv je del dopolnilnega zdravstvenega zavarovanja v celotnem core businessu oziroma biznisu te zavarovalnice. Celotni Generali − tako se imenujejo danes, leta 2018 še ni bila Generali, to je res − 4,67 milijona dobička. Pa bom ves ta dobiček zavarovalnice Generali prištel, ko seštevam dobiček iz naslova dopolnilnega zdravstvenega zavarovanja, in dobim 1,3, plus 0,7, to je navzgor zaokroženo, Vzajemna in 4,5 Generali in pridem na 6,5 milijona dobička za leto 2018 za te tri zavarovalnice, ki delajo tudi dopolnilno zdravstveno zavarovanje. Ja, za božjo voljo, pa kje je tu 50? Kje je tu 50 milijonov?! Razen, če kdo računa dobiček tako, da od vplačanih premij odšteje plačane zdravstvene storitve. Ampak to ni ekonomska kategorija, računovodska kategorija dobiček. Če je pa že tako, potem pa se vprašajmo, kolikšna je pa ta razlika pri ZZZS, ki ni zavarovalnica, ki je zavod? Mi nimamo klasične zdravstvene zavarovalnice, ZZZS ni zavarovalnica. In če tam to razliko pogledamo, jaz je ne znam, tisti, ki so morda v teh organih, naj to preverijo. Ja, gotovo je ta razprava namenjena prihodnji vladi, povsem razumem. Saj tudi razumem, da je gospod Marjan Šarec moral oditi, jaz mu ne zamerim tega, ampak se mi je zdel njegov nastop tako bolj nek pobalinski obračun, ki ni vreden nekega predsednika Vlade, s kolegico Ivo, tudi z menoj, z Novo Slovenijo, kakorkoli že. Glejte, to je pobalinsko. In če se na tak način spravljamo k reševanju tako pomembnega sistema, kot je zdravstvo, potem nikamor ne bomo prišli. Mislim pa, tu nadaljujem, kot je Jani odpiral dileme, da bi morali pravzaprav najprej res pogledati Listino o temeljnih pravicah Evropske unije. Ta v 35. členu vsakomur zagotavlja pravico do preventivnega zdravstvenega varstva in do zdravniške oskrbe v skladu s pogoji, ki jih določajo nacionalne zakonodaje in običaji. In zdaj k nam, naša ustava. Veste, tu bi morali mi začet, ker vidim, da ne bomo prišli skupaj. Začnimo pri temeljih. Ustava, naša ustava, v prvem odstavku 51. člena vsakomur zagotavlja pravico do zdravstvenega varstva pod pogoji, ki jih določa zakon. Drugi odstavek, 51. člena Ustave, za določitev pravic do zdravstvenega varstva, ki se financirajo iz javnih sredstev, pooblašča zakon, drugi odstavek 50. člena Ustave pa za urejanje in delovanje obveznega zdravstvenega zavarovanja pooblašča državo. V skladu z ustaljeno ustavnosodno presojo, gre pri upravljanju javne službe za dejavnost, katere upravljanje je v javno korist in jo je država dolžna zagotavljati oziroma morajo biti storitve javne službe oziroma dobrine, ki se s to javno službo zagotavljajo, trajno – to pomeni tudi nepretrgano – dostopne vsem državljanom pod enakimi pogoji. Na to temo že imamo neke odločbe Ustavnega sodišča, ga zdaj ne bom citiral, nimam časa. Ustavno sodišče je presodilo, da iz pravice do zdravstvenega varstva iz prvega odstavka 51. člena Ustave za državo izhaja obveznost, da vzpostavi sistem, ki omogoča dostopnost zdravstvenih storitev vsem, ki jih potrebujejo. Dostopnost vsem. Iz navedene ustavnosodne presoje izhaja, da je drugi odstavek 50. člena Ustave, ki državi nalaga dolžnost urejati obvezno zdravstveno zavarovanje in skrbeti za njegovo delovanje, namenjen izvrševanju pravice do zdravstvenega varstva. Na podlagi navedenega lahko torej ugotovimo, da ustava v središče javnega zdravstvenega sistema postavlja posameznika, ki povprašuje po zdravstvenih storitvah, in ne države, ki posameznikom prek svojih izvajalcev zdravstvene dejavnosti ponuja zdravstvene storitve. To je zelo pomembno – Ustava torej javno zdravstvo opredeljuje po kriteriju, da so standardne zdravstvene storitve financirane iz javnih sredstev, predvsem iz prispevkov za obvezno zdravstveno zavarovanje, ne pa po kriteriju, da so izvajalci zdravstvene dejavnosti ustanovljeni s strani osebe javnega prava, to je države ali občine. Jaz mislim, da je to vsem razumljivo. Še nekaj, s tem zaključujem, kaj se nam dogaja, če sistem ni robusten? To velja za vse sisteme, tudi tehnične. Če sistemi niso robustni, se preprosto razlezejo, niso stabilni. Za primer, normalno, da za komercialne zavarovalnice, ki iščejo svoj prostor na trgu, ponujajo zato, ker imamo čakalne vrste, ne glede na to, če jih beleži NIJZ, pa vem, da bi tu dr. Trček, ki je zdaj predsednik Odbora za zdravje pa razume informatiko, da bi, sem prepričan, se opravičujem kolega, ampak, sem prepričan, da bi v treh mesecih s tremi študenti vzpostavil enotni sistem vodenja čakalnih vrst, česar pač danes ne znamo. Ampak zato, ker čakalne vrste so − 75 tisoč jih čaka nad dopustno dobo, poroča NIJZ, recimo, da so ti podatki samo na 90 % natančni, smo še vedno pri 65 tisočih −, zato zavarovalnice ponujajo produkte, kako preskočit čakalno vrsto. Vi plačate danes različno, 10, 15 evrov, pri komercialni zavarovalnici, ki vam to omogoči. Kaj se pa dogaja? Ja, dogaja se to, da se gradi paralelni zdravstveni sistem, ta pa ni več javen. In mi smo proti temu. Mi smo tudi proti dvoživkam. Dvoživke nastajajo, ker sistem ni stabilen, ker ni robusten. In tukaj sedaj neham. Ja, tudi sam, kar sem govoril, prevzemam odgovornost za novo vlado, ki nastaja. Hvala lepa.","Horvat, Jožef",2020-03-05 00:00:00,"Oprema notri vrhunska, umetna inteligenca za ugotavljanje kožnega raka in tako dalje."
ParlaMint-SI_2020-10-22-SDZ8-Redna-21.u86,"Hvala za besedo. Lep pozdrav vsem skupaj! V strankah, kjer premoremo ljudi, ki se večino profesionalnega življenja ukvarjamo s politikami informatizacije, vsaj že 15 let vemo, kdo nekako določa strukturo našega vsakdana, pogosto, navsezadnje tudi strukturo sestave parlamentov. To vemo tudi brez raznih razkritij tipa Cambridge analitika in podobno. Tudi nobena skrivnost ni, da vse stranke pod ustavnim lokom − mimogrede, v tradiciji ustavnega loka spadajo tudi krščanski demokrati − že dobro desetletje razpravljamo o tem, kar je predlog, ki ga tukaj predlaga Levica in ki ga bomo Socialni demokrati podprli, obdavčitve digitalij, razpravljamo tudi o obdavčitvah robotizacije in razpravljamo tudi, zaenkrat še malo preveč begajoče, o tem, da se bodo morala bodoča zakonodajna telesa spustiti v algoritme, v logiko algoritmov, ki dejansko določajo naša življenja ali, če hočete, tudi zamehurčkanje. Zakonodajna telesa v digitalni dobi se morajo ukvarjati z algoritmi, razumeti algoritme, razumeti, na kakšen način umetna inteligenca določa vsakdan, in seveda tudi sprejeti določene zakonodajne uzance. Seveda se temu ti našteti pa še nekaj njih zelo upirajo. Ampak dejansko to, kar poslušamo tukaj, neke take nesbitovske šlagerje iz 80. let, bolj z desne strani, tokrat si upam to izreči v stališču, se je potrebno po skoraj 40 letih premakniti. Če že krepkih 20 let živimo digitalno družbo, je to digitalno družbo potrebno tudi ustrezno regulirati. Če se na vse pretege, ne glede kakšna levo-, desno-, srednjesučnost je sestava slovenskih vlad, tuli, dajmo se digitalizirati, je to lahko neko naše nišno področje, ki se mu moramo posvetiti. To je tudi neko področje iskanja tangencialne koalicij. Skratka, če rečem, več Estonije in mogoče manj neke druge skupine V4 v iskanju nekih rešitev. Je seveda cel niz odprtih vprašanj, ki jih je delno tudi navedel kolega pred mano, saj že 20 let vemo, da tukaj trčimo ob nek ključni problem. Družbe smo organizirane teritorialno, čeprav smo mi članica EU, naš vsakdan v veliki meri subsidiarno določata Janša in Žan Mahnič v večji meri kot Bruselj, ki ima težave z višjimi birokrati, trenutno v sestavi Evropske komisije, Politico danes piše o tem. Digitalnost se pa seveda temu izmika. Saj vsak od nas, ki je pikico malo spreten ali če hočete vsak bolj od nas pismen 12-letni otrok, bo že naredil – kaj? Maskiranje IP in bo shekal Državni zbor ne iz Slovenije, ampak mogoče iz kašnih tihomorskih otokov, če malo karikiram. Skratka, to je neka zadeva, ki se jo je potrebno resno lotiti. Neka druga zadeva je tudi, ko se vprašamo, kdo pa ustvarja te vsebine. Kdo ustvarja vsebine na Tiktoku? Tisti, ki je sprogramiral Tiktok? Ali kdo ustvarja vsebine na Skaypu, na Zoomu, kdo ustvarja vsebine na Yuotubu in tako naprej? To je tudi neko resno politično vprašanje, o katerem bi morali zakonodajalci resno razmisliti. Navsezadnje se dotaknemo tudi tega, pogosto imam predstavo, ko v politiki govorite, govorimo wireless gor, dol, da to kar neki malo tako šiba kot virus covida, da ni potrebno imeti žice, po domače povedano. Veste, uradne skrivnosti so, kjer imajo te največje družbe svoje digitalne farme. Pogosto je v ZDA zraven tiste digitalne farme kakšna nuklearka. Zakaj že? Tudi zato, ker potrebuješ toliko energije. Skratka, cel niz nekih vprašanj, kjer se ne moremo več vesti kot neki noji, ki bomo, ne vem kaj, glavo zakopali v zemljo, z zadnjico bomo pa na Twitterju blatili politično konkurenco. Skrajni čas je, da se politika nekako na način Ahila in želve približa času, ki ga živimo že desetletja. Pa si bom dovolil tukaj neko osebno digresijo, naj mi kolegi Socialni demokrati oprostijo, pa tudi predlagatelji, imam nekih tako ali drugače pet otrok, ki so si tudi malo že generacijsko različni in vemo, že jaz sem stari prdec, pa najstarejši od otrok je proti najmlajšim že informacijsko polpismen. Mogoče je tudi problem sestave Državnega zbora, mogoče bi Luka moral, ko ste pisali to, povabiti mladinsko sestavo Državnega zbora, ki jo enkrat letno imamo tukaj, da nam tudi oni malo povedo, kako te zadeve regulirati, ker na številnih področjih to dosti bolje razumejo od nas, in navsezadnje, ker bodo ta in takšna življenja, zamehurčkana ali nezamehurčkana, manj strpna, bolj strpna, solidarna, nesolidarna tudi živeli dlje od nas. To so vse neke teme, ki bi jih morali onkraj tega, priznam, da tukaj me malo že želodec muči, ko poslušam, bomo zeleni, bomo se digitalizirali in tako naprej, nekih teh lajnanj resno misliti in premisliti. Leva stran političnega pola to misli, tako Levica kot Socialni demokrati kot še kdo, neka druga stran pa išče neke večne sistemske rešitve malo na tisti keynesianski način, da na dolgi rok smo vsi mrtvi. To, da si relativno majhen, še ne pomeni, da si politično na svetovnih odrih nepomemben, in nekako premislek, kako se lotiti tega, je verjetno neki boljši način postavljanja Slovenije na globalni zemljevid, kot bi rekel to dr. Logar. Skratka z nekim premislekom zeitgeista, ki ga živimo, zeitgeista, ki, če se ne bomo kmalu odzvali, nas bo pojedel. Navsezadnje si ljudje hočemo še vedno, tudi državni zbori so posledica razsvetljenstva, sami soustvarjati prihodnosti, ne pa da nam bodo to soustvarjali algoritmi nekega oligopola pretežno ameriških pa še kakšne korporacije zraven. To so neki zelo resni politični izzivi, ki se jih mi verjetno v tej slovenski zabevskanosti politike tega desetletja niti ne zavedamo. Kot sem že rekel, Socialni demokrati seveda pozdravljamo to razpravo. In upamo, da jo bomo v neki drugače kul situaciji v kratkem času začeli tudi reševati na ravni ustreznih zakonodajnih ukrepov, brez nekih večnih izgovorov zunaj časa, tako imenovanih iskalcev sistemskih rešitev. Hvala za besedo. Takrat pa seveda vsebinsko še dosti več. Se pa počasi sprašujem, kako lahko državo vodi nekdo, neka koalicija, ki v bistvu še neke redne seje Državnega zbora ne zna izpeljati, ki bi jo lahko že danes končali, pa jo bomo trapcali šest dni. Verjetno zato, da se boste hvalili, da vi več delate kot Šarčeva sestava. Lep popoldan.","Trček, Franc",2020-10-22 00:00:00,"Zakonodajna telesa v digitalni dobi se morajo ukvarjati z algoritmi, razumeti algoritme, razumeti, na kakšen način umetna inteligenca določa vsakdan, in seveda tudi sprejeti določene zakonodajne uzance."
ParlaMint-SI_2021-11-22-SDZ8-Redna-27.u10,"Spoštovani predsednik, spoštovani minister, spoštovane kolegice in kolegi! Interpelacija je institut vsakokratne opozicije. Z njo lahko opozori na določene probleme v družbi oziroma natančneje na probleme, ki jih ima posamezni resor znotraj vlade. Ugotavlja se politična odgovornost ministra. Očitki v interpelaciji ministra se morajo nanašati na pravno določen okvir pristojnosti, ki ga pokriva določen minister oziroma ministrstvo. Skupina poslank in poslancev s prvopodpisanim Branetom Golubovićem je 7. septembra 2021 vložila interpelacijo Marjanu Dikaučiču. To je prej kot v 100 dneh po nastopu funkcije. Poslanci Nove Slovenije smo ob imenovanju pozdravili ministrove načrte glede digitalizacije pravosodja na vseh področjih: etično uporabo umetne inteligence ter izvedbo nekaterih investicij na področju pravosodja, ki se načrtujejo že vrsto let. Prav tako smo pozdravili načrt prenove insolvenčne zakonodaje, s katero bi predvsem s hitrim postopki pripomogli k ohranitvi zdravih jeder gospodarstva in ohranitvi delovnih mest ob čim boljšem poplačilu upnikov. Današnja razprava je vsekakor tudi priložnost, da nekaj povemo o stanju na področju pravosodja in naših rešitvah. Krščanski demokrati pravosodje vidimo kot nujno orodje za zagotavljanje pravičnosti, mirnega sobivanja in ustvarjanja v družbi, hkrati pa tudi kot pomemben element naše državotvornosti. Naša prizadevanja na tem področju so zato tudi v tem mandatu ter bodo tudi v prihodnje usmerjena v krepitev kvalitete pravosodja, njegove učinkovitosti in kar največji primerljivosti z državami severno od nas. To je edini način, da Republika Slovenija v polnosti zaživi tudi kot pravična domovina. Opozicija je vse od nastopa te vlade skrajno ostra pri oblikovanju svojih očitkov glede tako imenovanega razkroja pravne države. Kljub temu pa je delegacija Evropskega parlamenta, ki je pri nas tri dni med drugim preverjala stanje pravne države, izpostavila, da javne institucije in javni organi delujejo. Zaupanje v slovensko pravosodje je sicer težava že dolga leta. Glede na raziskavo Evropske komisije EU Justice Scoreboard pa je bila, zanimivo, to večja težava v letih, ko so bile na oblasti levo usmerjene vlade. Razveseljivo je, da se stanje v zadnjem obdobju nekoliko izboljšuje, zaupanje Slovencev se sčasoma vendarle rahlo popravlja. Zaupanje javnosti v neodvisnost sodstva je namreč v letu 2021 boljša kot v zadnjih petih letih. Verjetno se vsi strinjamo, da je položaj ministra ena najodgovornejših funkcij v državi. Posameznik, ki zaseda tako visoko funkcijo, mora biti oseba z absolutno osebno in moralno integriteto. O tem najbrž ni nobenega dvoma. V državah z razvito demokracijo je to popolnoma samoumevno. Brž ko se pojavi nek resen sum o določeni nepravilnosti, ne nujno nezakonitosti, ki bi jo zagrešil kak funkcionar pred ali med opravljanjem funkcije, sledi nemudoma odstop s funkcije. Poudarjamo pa, da mora biti tak sum resen in utemeljen. To je praksa v državah Evropske unije, ki imajo zrelo demokracijo. Poslanci Nove Slovenije – krščanskih demokratov ne bomo podprli predlagane interpelacije, ker minister ni politično odgovoren za očitke v sami interpelaciji. Hvala.","Šuštar Zalar, Tadeja",2021-11-22 00:00:00,"Poslanci Nove Slovenije smo ob imenovanju pozdravili ministrove načrte glede digitalizacije pravosodja na vseh področjih: etično uporabo umetne inteligence ter izvedbo nekaterih investicij na področju pravosodja, ki se načrtujejo že vrsto let."
ParlaMint-SI_2021-11-22-SDZ8-Redna-27.u20,"Predsedujoči, hvala lepa. Spoštovani minister, spoštovani državni sekretar, spoštovani kolegice poslanke, kolegi poslanci! V Poslanski skupini SDS današnjo interpelacijo ocenjujemo kot ponoven neresen poskus spodkopavanja vlade z zlorabo parlamentarnega instituta interpelacije. Iz besedila interpelacije in današnje predstavitve predlagateljev izhajajo očitki ministru za pravosodje Marjanu Dikaučiču, ki pa nimajo nobene povezave z njegovim delom, ki ga opravlja v funkciji ministra za pravosodje. Te opozicijsko-interpelacijske igre brez meja so z današnjo interpelacijo dosegle tudi nov rekord. Interpelacija zoper ministra Dikaučiča je bila vložena šele po nekaj mesecih od ministrove zaprisege. Že iz tega je več kot očitno, da je predmetna interpelacija sama sebi namen, je v bistvu eklatantna zloraba instituta interpelacije ter trati ne samo čas Državnega zbora, ampak tudi čas ministra, ki je del uspešne vladne ekipe, ravno v zaključku slovenskega vodenja Sveta Evropske unije. Nam pa ta časovna perspektiva teh nekaj mesecev po drugi strani pokaže uspešno delo ministra z njegovo ekipo, kljub temu da je minister Dikaučič na slovenskem pa tudi evropskem političnem prostoru svež obraz, saj je zelo profesionalno vodil dialoge, bil je zelo uspešen v pomembnih temah, kot so denimo regulacija umetne inteligence, digitalna zapuščina ter pravice naših otrok. Jasno je, da opozicija izhaja zgolj iz lastnih političnih interesov in za njih ponuja za lase privlečene argumente, namesto da bi se osredotočala na interese Slovenije. A to njihovo politično, destruktivno folkloro gledamo že poldrugo leto, ko so zaradi lastne nesposobnosti tudi sami v bistvu zapustili krmilo te države. Politični interes tako imenovane KUL opozicije je permanenten. To je, da čim bolj oslabi vlado, ob tem pa misli, da ji bo to uspelo s serijo interpelacij, a do sedaj so pri čisto vsaki pogoreli. Danes je torej na vrsti spoštovani minister Dikaučič, ki je, kot rečeno, novinec v politiki. Glede na vse očitke ministru, s katerimi ga je opozicija zasula že kot kandidata na zaslišanju na matičnem delovnem telesu, je za njih novinec v politiki in tukaj oni vidijo človeka, ki nima nekega političnega zaledja v ustaljenih strukturah opozicije in jim je že zaradi tega dejstva očitno nevaren. Iz interpelacije je razviden ta nedostojen in podcenjevalen pristop, »dajmo ga zrušiti, politično je domnevno najšibkejši člen, si bomo pa že zmislili neke razloge za to početje«. Ne glede na uspešno predsedovanje Slovenije Svetu EU tudi na področju pravosodja, je v naši državi bilo medijsko izpostavljeno predvsem imenovanje evropskih delegiranih tožilcev. Tukaj pridemo do prvega paradoksa iz te interpelacije. Evropska komisija želi, da Slovenija čim prej imenuje kandidate za evropska delegirana tožilca, opozicija pa pravosodnemu ministru v interpelaciji očita, da je julija 2021 objavil nov poziv k vložitvi kandidatur, potem ko je vlada ugotovila, da je bil prvi poziv neuspešen, ker pač ni bil izveden v skladu z Zakonom o državnem tožilstvu. Opozicija po eni strani torej ministru očita, da mu ni v interesu, da ima Slovenija evropska delegirana tožilca, po drugi strani pa mu očita, da je objavil poziv, ki je ravno omogočil, da se postopek imenovanja končno premakne z mrtve točke. Naj poudarim, da so se v času ministra Dikaučiča napori za rešitve v smeri imenovanja evropskih delegiranih tožilcev v bistvu intenzivirali, a je za pričakovati, da bo tudi danes s strani predlagateljev sledilo še nekaj dodatnih podtikanj pri tej točki interpelacije. Zdaj mi dovolite, spoštovani predlagatelji, da vam preberem 71.č člen Zakona o državnem tožilstvu. V četrtem odstavku govori: »Državnotožilski svet se po pridobitvi mnenja generalnega državnega tožilca do prijavljenih kandidatur opredeli in oblikuje listo treh kandidatov [[…]]« − poudarek, treh kandidatov − » [[…]]za imenovanje evropskega tožilca ter o tem obvesti prijavljene kandidate in ministrstvo. Ministrstvo listo treh kandidatov [[…]]« − poudarek, listo treh kandidatov [[…]]« − »posreduje Vladi Republike Slovenije v seznanitev. Vlada Republike Slovenije predloži listo treh kandidatov pristojni instituciji Evropske unije.« In peti odstavek: »Poziv po tem členu se šteje kot neuspešen, če kandidatur, ki niso bile zavržene, niso vložilivsaj trije kandidati ali če Državnotožilski svet na podlagi prejetih kandidatur oceni, da ne more oblikovati liste treh kandidatov za imenovanje evropskega tožilca. Se pravi, črno na belem. Druga točka iz interpelacije pa je v bistvu po moji oceni in po oceni Poslanske skupine SDS samo variacija na temo prve, le da so tukaj ti namišljeni politični motivi s strani opozicije zaznani pri imenovanih »domačih« državnih tožilcih. Spret paradoks. V času ministra Dikaučiča ni bil oblikovan in na vlado poslan še noben predlog za imenovanje državnih tožilcev. Vse kandidate, ki jih vlada še ni imenovala, je predlagala vladi prejšnja ministrica gospa Lilijana Kozlovič. Ministrstvo za pravosodje pa tudi pod vodstvom ministra Dikaučuča svoje naloge v postopku imenovanj državnih tožilcev vodi tekoče, brez odlašanj in zastojev. Kvazi argumenti v tej interpelaciji kar dežujejo tudi v delu sprejemanja nujnih ukrepov v okviru boja zoper covid-19, ki seveda varujejo življenja in zdravje naših državljanov. Minister za pravosodje, kot je bilo že javno rečeno, se je znašel v tej interpelaciji kot član te vlade in nekdo, od katerega se s strani opozicije brezsramno pričakuje, da bo prekoračil svoja zakonska pooblastila in posegel v pristojnost vlade in drugih ministrstev. Opozicija seveda močno podcenjuje naše državljane, če verjamejo, da bodo državljani verjeli v te proste interpelacijske spise. Še več, nakopala si bo na vrat njihov gnev, saj se destruktivno obnaša ravno v času, ko se je tudi Slovenija znašala v zdravstveni krizi brez primere, ki jo je povzročila pandemija novega koronavirusa. Nazaj k dejstvom. Za zakon o nalezljivih boleznih je primarno pristojen minister za zdravje, ostali ministri pa lahko v okviru ustaljenih postopkov podajo pripombe na osnutek sprememb zakona, kot jih pripravi minister za zdravje. Vloge v celotnem postopku sprejemanja zakonodaje so torej jasno začrtane in zamejene. V Poslanski skupini Slovenske demokratske stranke tako ugotavljamo, da je interpelacija tudi v tretji točki vsebinsko neutemeljena in povsem zgrešena, saj kot takšna predpostavlja nevaren precedens, v skladu katerim bi lahko politično odgovornost uveljavljali povsem ločeno od pristojnosti, za katere so posamezni ministri dejansko odgovorni. Ta točka je v bistvu povsem tudi nesmiselna, saj na ministra za pravosodje letijo očitki s področja preprečevanja širjenja nalezljivih bolezni. Nadalje opozicija v interpelaciji Marjanu Dikaučiču, sicer po naši oceni vedno delavnemu pravniku, tudi specialistu na področju stečajne zakonodaje, očita, da se je prijavil na prosto notarsko mesto v Žalcu, in to eno leto, preden je sploh postal kandidat za pravosodnega ministra. Po naši oceni, spoštovani opozicijski poslanci, predlagatelji, tukaj se je treba zavedati, da s takimi abotnimi na nek način tudi našim državljanom sporočate, da ne smejo uveljavljati svojih ustavno zajamčenih pravic, v tem kontekstu je to ustavno zagotovljena svoboščina do dela. A gospod Dikaučič še v prejšnjem poklicnem življenju nima te svobodne izbire? Dajte se zresniti! V tej notarski epizodi si je takrat gospod Dikaučič po videnju opozicije celo drznil vložiti še pravno sredstvo. Še tu je zdaj odgovoren, ker je posegel po pravnem sredstvu. Ampak tukaj ste zdaj spet spregledali, da ima vsakdo v skladu z ustavno pravico do sodnega varstva zoper odločitve upravnih organov to pravico. V čem je težava in problem? V zvezi z notariatom v Žalcu opozicija ministru Dikaučiču nadalje dramatično očita, da ga je celo zaprl. Brati je, kot, da ga je sam lastnoročno zaprl, pri čemer je minister jasno pojasnil, da je notarska pisarna v Žalcu prenehala na predlog dotedanjega notarja, in to z dnem, ki ga je ta notar sam predlagal. Dosedanji notar pa bi moral vedeti, kako dolgo lahko trajajo postopki imenovanja novega notarja in da se pravnomočnih odločb ne spreminja kar tako po želji brez vsakršne zakonske podlage. Očitno ga je na to moralo spomniti prav Ministrstvo za pravosodje. Minister je bil v tem pogledu korekten. Iz postopka odločanja o vlogi dotedanjega žalskega notarja se je popolnoma izločil. O tem ne sme biti nobenega dvoma. In zato so ravno te navedbe, citiram, »Dikaučič ni podpisal že spisane odločbe o podaljšanju terjatev dotedanjega notarja in je po imenovanju za ministra takoj zaprl taisti notariat, za katerega je kandidiral,« neresnične, v bistvu celo zlonamerne. V Poslanski skupini Slovenske demokratske stranke si zaradi tamkajšnjih občanov želimo, da bodo sodni mlini hitro odločili v tej zadevi in da bomo tudi tam, na tem koncu Slovenije dobili notarja s sedežem v Žalcu. Do takrat pa seveda pozdravljamo odločitev Notarske zbornice Slovenije, ki je v tem delu opravila svojo nalogo in preverila morebitni izkaz interesa drugih notarjev, ki bi lahko v vmesnem času do pravnomočnosti odločbe o imenovanju novega notarja v Žalcu opravljali tako imenovano periodično notarsko poslovanje. Kot je sam minister dejal, je od 1. julija 2021 ta notarski arhiv bivšega notarja že prevzel notar iz Celja, in sicer za čas do zasedbe notarskega mesta v Žalcu. In tudi to izpraznjeno mesto v Žalcu, kot rečeno, že opravlja periodično notarsko poslovanje, tako tudi občani niso zdaj tako hudo prikrajšani v zvezi z opravljanjem notarskih storitev. Kot sklepna ocena te predstavitve se po stari dobri opozicijski navadi ob izpostavljenih vladnih funkcionarjih nekako po pravilu na križ takoj pribije njihove življenjske partnerje, kar je, spoštovani, res najmanj nedostojno, če ne že povsem pritlehno početje. V interpelaciji ste zdaj predlagatelji napačno, če ne že namensko navedli, da se je ministrova partnerka v postopku na razpisano prosto mesto pritožila. Ampak to enostavno ni res, to je neresnica, kajti svojo prijavo je v teku postopka umaknila. Dva totalno različna pojma. V Poslanski skupini SDS se popolnoma strinjamo z ministrom Dikaučičem, da je interpelacija polna nasprotujočih si očitkov, brez ali z domišljijskimi argumenti, mestoma tudi povsem brezsmiselna, ter ugotavljamo, da sploh ne gre za interpelacijo o delu in odgovornosti ministra. Opozicija mu v bistvu lahko očita le to, kot je bilo rečeno, da je pač minister te vlade in da si je sploh upal prevzeti odgovornost za zahteven resor Ministrstva za pravosodje. Tu vam mi v Poslanski skupini SDS čestitamo za pogum, spoštovani minister, in se vam hkrati tudi zahvaljujemo za do sedaj opravljeno delo. Minister Dikaučič je ob dnevu pravosodja v začetku novembra poudaril sledeče, citiram: »Družbeno odgovorno ravnanje vseh nosilcev oblasti, zlasti predstavnikov ljudstva, je nepogrešljiv prispevek k zvišanju zaupanja v vladavino prava.« Konec navedka. V Poslanski skupini SDS bi si želeli, da se tudi opozicija začne v Državnem zboru obnašati bolj odgovorno in zrelo, saj je tudi zaradi njihovih akcij, kot je današnja interpelacija, ki jo ocenjujemo kot neresno interpelacijo, zaupanje državljanov v delo hrama demokracije vedno manjše in zaradi tega precej, žal, usiha. Minister Dikaučič je po zavrnjeni interpelaciji ministrice Kustečeve dejal: »V ponedeljek jaz prevzemam štafeto.« Naj zaključim, da bo koalicija tudi to interpelacijsko etapo pretekla zmagovito, kar pomeni, da bo interpelacija zavrnjena. Minister pa bo še dalje uspešno opravljal svojo ministrsko funkcijo. V Poslanski skupini Slovenske demokratske stranke tako ocenjujemo, da je interpelacija neutemeljena, pavšalno argumentirana, v njej so celo elementi podtikanj, očitki pa dejansko nimajo nobene zveze z opravljanjem funkcije pravosodnega ministra. Zato bomo interpelacijo zoper ministra Dikaučiča soglasno zavrnili. Hvala lepa.","Kaloh, Dejan",2021-11-22 00:00:00,"Nam pa ta časovna perspektiva teh nekaj mesecev po drugi strani pokaže uspešno delo ministra z njegovo ekipo, kljub temu da je minister Dikaučič na slovenskem pa tudi evropskem političnem prostoru svež obraz, saj je zelo profesionalno vodil dialoge, bil je zelo uspešen v pomembnih temah, kot so denimo regulacija umetne inteligence, digitalna zapuščina ter pravice naših otrok."
ParlaMint-SI_2021-10-25-SDZ8-Redna-26.u8,"Spoštovana predsedujoča, hvala za besedo. Spoštovani minister, kolegice in kolegi! Glavni razlog za predlagane spremembe in dopolnitve Zakona o dohodnini sta pomoč gospodarstvu in prebivalstvu pri okrevanju pandemije covid-19 ter razbremeniti administrativne ovire. V Sloveniji se je davčni primež postopoma povečeval vse od leta 2013 dalje tako za prebivalstvo kot za gospodarstvo. Obremenitev dela z davki in prispevki v Sloveniji je ena najvišjih v Evropski uniji in celo na svetu. To velja zlasti za delovna mesta višje in visoko usposobljenega kadra, ki ima plače, ki so povprečne oziroma nekoliko višje od povprečja. Zaradi tako visoke obremenitve dela z davki in prispevki je slovensko gospodarstvo manj konkurenčno, manj produktivno, saj ne more nameniti dovolj denarja za raziskave in razvoj, ki so temelj gospodarske rasti in blaginje vsake države. Visoka obremenitev dela pa seveda vpliva tudi na višjo brezposelnost. Študije Organizacije za gospodarsko sodelovanje in razvoj, OECD, dokazujejo, da je visoka obremenitev dohodka iz dela problematična vsaj iz dveh vidikov; in sicer prvi je pritisk na stroške dela in slabšanje mednarodne konkurenčnosti podjetij in s tem države, drugi pa je lahko tudi tveganje za naraščanje sive ekonomije. Višina obremenitev dela seveda tudi vpliva na dohodek, ki ga prejme delavec, nadomestilo, kot ga prejme za svoje delo, in mu običajno pravimo plača, je na splošno njegov glavni vir dohodka in zato pomembno vpliva na njegovo zmožnost, da ta dohodek porabi ali prihrani. Bruto plače vključujejo socialne prispevke, ki jih plača delavec, medtem ko se neto plače izračunajo po odbitki teh prispevkov in vseh zneskov, dolgovanih državi, kot je dohodnina. V Sloveniji država delavcu, ki uveljavlja zgolj splošno olajšavo v obliki prispevkov in davkov pri minimalni plači vzame okoli 60 odstotkov njegove neto plače, pri povprečni plači pa je ta odstotek okoli 80 odstotkov. Pri dvakratniku povprečne plače pa država delavcu vzame kar njegovo celotno neto plačo, pri plačah, višjih od dvakratnika povprečne plače, pa ta odstotek narašča še bolj progresivno. Kaj prinaša zdaj sprememba in dopolnitev Zakona o dohodnini, ki ga je v Državni zbor poslala Vlada Republike Slovenije? S spremembo bodo neobdavčeni naslednji dohodki: družinske pokojnine po Zakonu o pokojninskem in invalidskem zavarovanju, izplačila predšolskih otrokom, učencem, dijakom in študentom iz šolskega sklada, spremembe se obetajo na področju bonitet za osebna vozila na električni pogon. Od leta 2022 bo znašala boniteta za vozila, ki so dana tudi v zasebno rabo in zaposlenim, nič. Do sedaj velja, da se v davčno osnovo šteje 0,3 odstotka nabavne vrednosti električnega vozila do vrednosti 60 tisoč evrov. Plačilo za poslovno uspešnost, obdavčitev nagrad za poslovno uspešnost je v novem Zakonu o dohodnini spremenjena v smislu, da je manjša od omejitev in manj je pogojev. To bodo najbolj občutili tisti zaposleni, ki imajo povprečno mesečno plačo višjo od povprečne v Sloveniji. Do te višine se dohodnina namreč ne bo obračunala. Davčna olajšava za zaposlovanje, podjetniki bodo deležni enake obravnave glede davčnih olajšav po spremembi zakona kot pripadajo pravnim osebam; davčne olajšave za zaposlovanje se širijo na zaposlovanje oseb s tako imenovanim deficitarnim poklicem. Višina olajšave za te primere je 45 odstotkov plače te osebe za prvih 24 mesecev zaposlitve. Davčne olajšave za investicije v digitalni in zeleni prehod; nova olajšava po spremembi in dopolnitvi zakona bo omogočala dodatno znižanje davčne osnove, če bodo podjetniki vlagali v računalništvo v oblaku, umetno inteligenco in okolju prijazne tehnologije. Davčna olajšava za donacije. Davčna olajšava za donacije se zvišuje s 0,3 odstotka od obdavčljivih prihodkov na en odstotek, hkrati se dodaja med dodatne olajšave 0,2 tudi izplačane donacije za športne namene. Dohodek iz oddajanja premoženja v najem, dohodek od najemnine bo doživel kar dve spremembi. Najprej gre za znižanje norminiranih odhodkov s 15 odstotkov na 10 odstotkov, hkrati pa se občutno zniža tudi davčna stopnja s 27 na 15 odstotkov. Najemodajalec se bo lahko odločil, ali se bo dohodek vštel v letni izračun dohodnine ali bo plačeval enkraten davek. Kapitalski dobički. Dobički iz kapitala se po 15 letih ne bodo več obdavčevali. Do sedaj je veljalo 20-letno obdobje. Splošna olajšava. Po novem Zakonu o dohodnini se o splošna davčna olajšava za rezidente dvignila postopoma od 3 tisoč 500 evrov do 7 tisoč 500 evrov po letih, ki so razporejene tako: leta 2022 – 4 tisoč 500 evrov, leta 2023 – 5 tisoč 500 evrov, leta 2024 – 6 tisoč 500 evrov in pa leta 2025 – 7 tisoč 500 evrov. Zakon predvideva tudi novo seniorsko olajšavo. Posebna olajšava bo po novem Zakonu o dohodnini za osebe po dopolnjenem 70. letu starosti, in sicer v višini 7 tisoč 500 evrov. Posebne olajšave bodo občutili tudi tisti, ki imajo status dijaka ali študenta in dosegajo dohodke za opravljanje za začasno in občasno delo, olajšava bo priznana v fiksnem znesku 3 tisoč 500 evrov in se ne bo višala v prihodnjih letih, kot velja za splošno. Sprememba se obeta tudi na področju stopnje dohodnine. Dohodninska lestvica bo doživela spremembo z Zakonom o dohodnini-2, in sicer se spreminja stopnja davka v zadnjem, najvišjem razredu s 50 odstotkov na 45 za davčno osnovo nad 72 tisoč evrov. Vrsto sprememb, vrsto olajšav, vrsta razbremenitev. Če primerjamo s tem same plače, kaj se bo poznalo delavcem v žepu. Mesečna plača, če znaša dva tisoč evrov, sedanja neto plača znaša tisoč 300 evrov. Po novi splošni olajšavi in pa spremembi naj bi neto plača leta 2022 se mesečno povišala za 22 evrov, v letu 2025 pa bi se mesečna plača povečala na približno 86 evrov, kar letno predstavlja več kot tisoč evrov več v žepu zaposlenih. Da so davčne obremenitve v Sloveniji res visoke, najboljši primer prikaza so delavci migranti, ki delajo v Avstriji. Iz tega je razvidno, da tu ne gre za dvojno obdavčitev, ampak da morajo zaradi višjih davkov v Sloveniji delavci migranti zaradi doplačila plačati višjo dohodnino. S to spremembo Zakona o dohodnini-2 bo ta sprememba očitna tudi za delavce migrante, ki jim ne bo treba plačevati več tako visokih zneskov. Z davčno razbremenitvijo dohodka iz dela se bodo zvišale tudi neto plače delavcev. Hkrati se bo povečala konkurenčnost slovenskega gospodarstva, zmanjšala se bo brezposelnost in tudi obseg sive ekonomije. V Slovenski demokratski stranki smo prepričani, da so obremenitve v Sloveniji previsoke, kar argumentirajo tudi raziskave in primerjalni podatki z drugimi državami Evropske unije. Eden izmed ključnih problemov konkurenčnosti slovenskega gospodarstva so previsoke obremenitve plač. To se s to spremembo zakona bistveno spreminja. Sprememba Zakona o dohodnini po prepričanju Slovenske demokratske stranke pomeni premik tako za delojemalce kot za delodajalce. V Slovenski demokratski stranki pričakujemo, da vas bomo v nadaljevanju te razprave prepričali, da predlagano spremembo Zakona o dohodnini podprete in s tem omogočite delavkam in delavcem v Sloveniji višje plače, vendar ne na račun dodatnega obremenjevanja gospodarstva, temveč na račun znižanja davčnih obremenitev.","Pogačnik, Marko",2021-10-25 00:00:00,"Davčne olajšave za investicije v digitalni in zeleni prehod; nova olajšava po spremembi in dopolnitvi zakona bo omogočala dodatno znižanje davčne osnove, če bodo podjetniki vlagali v računalništvo v oblaku, umetno inteligenco in okolju prijazne tehnologije."
ParlaMint-SI_2021-12-09-SDZ8-Izredna-88.u12,"Spoštovani podpredsednik, hvala za besedo. Spoštovani državni sekretar, cenjeni zbor! Digitalizacija spreminja vse. Temeljito spreminja podobo gospodarstva, politike in družbe. Digitalna revolucija prinaša nove izzive in odpira nove priložnosti. Digitalizacija vstopa v vse pore življenja, postavlja nove zahteve in odpira popolnoma nove možnosti in priložnosti. Naš cilj in cilj novoustanovljene službe Vlade za digitalno preobrazbo je, da je Slovenija na strani zmagovalcev digitalne revolucije in da izkoristi njene priložnosti za razvojni preboj. Danes tako potrebujemo le eno poslovno idejo, da mogočno [[?]] spremenimo celotno gospodarske panoge. Možnosti za nove tehnologije, nove izdelke in nove trge neizmerno rastejo, na drugi strani pa je nevidni sovražnik pokazal z slabosti in šibkosti logističnih poti in s tem pomanjkanje sestavnih delov za končni produkt. Na eni strani tako spremljamo razvoj umetne inteligence, na primer humanoidni roboto in razvoj tehnologije 6G, na drugi strani pa se soočamo z nezmožnostjo dobave enostavnih igralnih konzul, na primer PlayStation 5. Minister Mark Boris Andrijanič je začrtal pravo pot, po kateri bo Slovenija dohitela najnaprednejše države na področju digitalizacije, kar bo pripomoglo k večji konkurenčnosti in gospodarskemu razvoju. Ker biometrične osebne izkaznice zahtevajo čipe, ki pa so v trenutni krizi s polprevodniki težko dobavljivi, posledično pa se tudi podaljšuje obdobje, v katerem se izdajajo osebne izkaznice, še po obstoječih obrazcih in hkrati podaljšuje možnost uporabe preteklih osebnih izkaznic brez spremenjenih osebnih podatkov. Kdor pa zaradi nujnosti razlogov; potovanje v tujino, sprememba naslova, bivališča in tako naprej, potrebuje novo osebno izkaznico, to seveda lahko pridobi [[?]] nemoteno še po obstoječem sistemu. V Novi Sloveniji bomo podprli predlog zakona, ki predlaga kasnejši začetek uporabe Zakona o spremembah in dopolnitvah Zakona o osebni izkaznici. Krščanski demokrati se strinjamo s kasnejšim začetkom uveljavitve P0redloga zakona o spremembah in dopolnitvah Zakona o osebni izkaznici na datum 28. marec 2022, saj bi v nasprotnem primeru prišlo do težko popravljivih posledic za delovanje države. Zavedamo se, da bi bila ogrožena tudi ustavna pravica do svobodnega gibanja državljanov, saj ima osebna izkaznica poleg svoje identifikacijske, tudi potovalno funkcijo. Hvala za pozornost.","Černigoj, Andrej",2021-12-09 00:00:00,"Na eni strani tako spremljamo razvoj umetne inteligence, na primer humanoidni roboto in razvoj tehnologije 6G, na drugi strani pa se soočamo z nezmožnostjo dobave enostavnih igralnih konzul, na primer PlayStation 5."
ParlaMint-SI_2021-09-23-SDZ8-Redna-25.u80,"Spoštovani predsednik, spoštovane poslanke in poslanci! Deklaracija je akt Državnega zbora, s katerim se izrazi splošno stališče do določenih vprašanj notranje in zunanje politike ter do drugih vprašanj državnega pomena. Prav predlog deklaracije o podpori prizadevanjem za mednarodno prepoved smrtonosnih avtonomnih orožnih sistemov je dokument, s katerim bi izrazili stališče do vprašanja uporabe in razvoja smrtonosnih avtonomnih orožnih sistemov v bodoče. Žal koalicija ni prepoznala pomembnosti tega deklarativnega dokumenta in je slepo sledila vladnemu mnenju. Vlada namreč ocenjuje, da popolna prepoved teh sistemov ni smiselna in bi bilo smotrneje doseči soglasje pri uporabi in razvoju ter sprejetju načel glede odgovorne uporabe novih tehnologij v obrambne namene, vključno s temi sistemi. Vlada meni, da bi zgolj z načelno politično voljo izraženo nasprotovanje lahko vodilo v podrejen položaj Republike Slovenije glede obrambnih zmožnosti in v oblikovanje prednostnega položaja morebitnih bodočih nasprotnic. Spoštovani, s podporo dokumenta, kateremu se danes žal končuje parlamentarna obravnava, si tudi Socialni demokrati prizadevamo za prepoved smrtonosnih avtonomnih orožnih sistemov – če že hočete, na svetovni ravni –, ampak nekje je treba začeti. Začelo se je v Evropskem parlamentu s sprejetjem Resolucije Evropskega parlamenta z dne 12. septembra 2018 o avtonomnih orožnih sistemih. Tudi ob upoštevanju izjav mednarodnega odbora Rdečega križa in pobud civilne družbe, ki v kampanji za ustavitev ubijalskih robotov združuje 70 organizacij v 30 državah. V tem duhu načel, ki jih vsebuje omenjena evropska resolucija, je prijavljena tudi deklaracija, katero je v postopek obravnave vložil predsednik Odbora za obrambo Samo Bevk. Resolucija Evropskega parlamenta in predlog vložene deklaracije opredeljujeta avtonomne orožne sisteme kot oborožene sisteme, nad katerimi človek nima razumnega nadzora kritičnih funkcij. Delovanje avtonomnih sistemov brez razumnega človekovega nadzora seveda odpira nova številna etična vprašanja, povezana s humanitarnim pravom in človekovimi pravicami. Soočili se bomo s popolnoma novim načinom potencialnega bodočega bojevanja, katerega morebitne razsežnosti si je v tem trenutku zelo težko predstavljati. Razvoj tehnologij, ki že obstajajo in se še razvijajo v civilnem okolju, je razmeroma enostavno uporabiti tudi v vojaške namene. Umetna inteligenca, ki se je pričela razvijati v drugi polovici prejšnjega stoletja, je v 21. stoletju prodrla v vse pore družbenega življenja, med drugim tudi v vojaške sfere, kjer so prepoznali njen potencial na vseh področjih vojskovanja. Njen razcvet v veliki meri sovpada z bliskovitim razvojem smrtonosnih avtonomnih orožnih sistemov. Številni znanstveniki opozarjajo na nevarnost tako imenovanih ubijalskih robotov in naprav, kot so brezpilotna letala in roboti, namenjeni za vojskovanje. Izpostavili tudi so, da bo razvoj smrtonosnih orožnih sistemov povzročil tretjo svetovno revolucijo v načinu bojevanja. Vojna bo potekala hitreje in v veliko hujšem obsegu kot doslej. Če se bo trend avtonomnosti orožja nadaljeval, bo človek iz odločanja nekoč tudi izločen, saj bo umetna inteligenca tista, ki bo sprejemala odločitve o tem, kdo bo živel in kdo umrl. Spoštovani, potrebno je razlikovati med avtonomnimi orožnimi sistemi in smrtonosnimi orožnimi sistemi. Medtem ko je uporaba prvih tako lahko koristna, je uporaba drugih, se pravi robotov za ubijanje ljudi, popolnoma nesprejemljiva. Prav ta nesprejemljivost razvoja robotov za ubijanje ljudi je tista, ki bi jo morali podpreti danes na deklarativni ravni v Sloveniji, jutri pa na širšem mednarodnem prostoru. Hvala lepa.","Židan, Gregor",2021-09-23 00:00:00,"Umetna inteligenca, ki se je pričela razvijati v drugi polovici prejšnjega stoletja, je v 21. stoletju prodrla v vse pore družbenega življenja, med drugim tudi v vojaške sfere, kjer so prepoznali njen potencial na vseh področjih vojskovanja. Če se bo trend avtonomnosti orožja nadaljeval, bo človek iz odločanja nekoč tudi izločen, saj bo umetna inteligenca tista, ki bo sprejemala odločitve o tem, kdo bo živel in kdo umrl."
ParlaMint-SI_2021-09-23-SDZ8-Redna-25.u82,"Hvala za besedo. Spoštovani! Republika Slovenija, Ministrstvo za obrambo in drugi so od leta 2017 aktivni na področju vsebin, povezanih z ubojnimi ali smrtonosnimi avtonomnimi orožnimi sistemi. Različni organi in telesa Republike Slovenije od takrat sodelujejo v razpravah, v različnih multilateralnih forumih, ki potekajo v okviru Evropske unije, Združenih narodov in Nata, kjer se razpravlja o etičnih, pravnih, operativnih, moralnih, tehnoloških vidikih v povezavi z avtonomnimi oborožitvenimi sistemi. Predlagatelj deklaracije o podpori prizadevanjem za mednarodno prepoved smrtonosnih avtonomnih orožnih sistemov želi, da se na nacionalni ravni pretehta uvedba ukrepov zoper nevarnosti, ki jih povzročajo razvoj, proizvodnja in uporaba takih orožnih sistemov. Krščanski demokrati tudi v digitalni dobi v središče postavljamo zaščito človekovega dostojanstva in svobode. Verjamemo, da je še posebej na področju umetne inteligence treba upoštevati najvišje etične standarde. Državni sekretar Ministrstva za obrambo je na odboru predstavil stališče Republike Slovenije, ki v svojih izjavah na temo ubojnih avtonomnih orožnih sistemov med drugim poudarja in se zavzema za ohranitev človeškega nadzora nad umetno inteligenco z možnostjo človeškega posredovanja v vseh fazah delovanja oziroma uporabe ubojnih avtonomnih orožnih sistemov in sprejetje skupnih mednarodnih stališč o omejevanju razvoja in uporabe tovrstnih sistemov, torej sistemov brez človeškega nadzora in odločanja. Nova Slovenija ocenjuje, da popolna prepoved ubojnih avtonomnih orožnih sistemov na ravni države ni smiselna. Treba pa bi bilo doseči širše mednarodno soglasje glede odgovorne uporabe in razvoja novih tehnologij v obrambne namene. Strinjamo se z oceno Vlade, da bi v odsotnosti skupne regulative zgolj načelno s politično voljo izraženo nasprotovanje lahko vodilo v podrejen položaj Republike Slovenije glede obrambnih možnosti in v oblikovanje prednostnega položaja morebitnih bodočih nasprotnikov. V Novi Sloveniji se zavedamo pomena in širine problematike orožja, zato so tovrstni mednarodni instrumenti lahko učinkoviti le ob podpori zadostnega števila držav, predvsem globalnih veselil, ki takšno orožje razvijajo in uporabljajo. Iz vseh naštetih razlogov predloga deklaracije na Odboru za obrambo nismo podprli, bomo pa v prihodnosti podprli vsak resen mednarodni inštrument, ki bo globalno naslovil zelo resno vprašanje smrtonosnih avtonomnih orožij. Hvala.","Šuštar Zalar, Tadeja",2021-09-23 00:00:00,"Verjamemo, da je še posebej na področju umetne inteligence treba upoštevati najvišje etične standarde. Državni sekretar Ministrstva za obrambo je na odboru predstavil stališče Republike Slovenije, ki v svojih izjavah na temo ubojnih avtonomnih orožnih sistemov med drugim poudarja in se zavzema za ohranitev človeškega nadzora nad umetno inteligenco z možnostjo človeškega posredovanja v vseh fazah delovanja oziroma uporabe ubojnih avtonomnih orožnih sistemov in sprejetje skupnih mednarodnih stališč o omejevanju razvoja in uporabe tovrstnih sistemov, torej sistemov brez človeškega nadzora in odločanja."
ParlaMint-SI_2021-09-23-SDZ8-Redna-25.u84,"Hvala za besedo. Spoštovani! Deklaracijo o podpori prizadevanjem za mednarodno prepoved smrtonosnih avtonomnih orožnih sistemov je v Državni zbor predložil poslanec Samo Bevk. V njej je predlagal, da Republika Slovenija podpre vsa dosedanja prizadevanja za mednarodno prepoved smrtonosnih avtonomnih orožij z vsem, kar se pridruži naporom mednarodne skupnosti, globalni kampanji za sklenitev pravno zavezujočega mednarodnega akta, ki bi prepovedal razvoj proizvodnje in uporabo smrtonosnih avtonomnih orožnih sistemov. V Poslanski skupini SAB menimo, da delovanja avtonomnih sistemov brez razumnega človekovega nadzora seveda odpira številna nova etična vprašanja, povezana s humanitarnim pravom in človekovim pravicam. Gre za popolnoma nov način potencialnega bodočega bojevanja, katerega morebitne razsežnosti si je v tem trenutku zelo težko predstavljati. Gre tudi za razvoj tehnologij, ki že obstajajo in se že razvijajo v civilnem okolju in jih razmeroma enostavno uporabili tudi za vojaške namene. Številni znanstveniki so že večkrat opozorili na nevarnost tako imenovanih ubijalskih robotov ali naprav, kot so brezpilotna letala in roboti, namenjeni za vojskovanje. Znanstveniki tudi izpostavljajo, da bo razvoj smrtonosnih orožnih sistemov povzročal tretjo svetovno revolucijo v načinu bojevanja, saj bo vojna potekala hitreje in v veliko hujšem obsegu kot doslej. Če se bo trend avtonomnih orožij nadaljeval, bo človek iz odločanja nekoč tudi izločen, saj bo umetna inteligenca tista, ki bo sprejemala odločitve o tem, kdo bo živel in kdo bo umrl. Južna Koreja ima na primer že vojsko robotov, ki patruljira na meji s Severno Korejo. Gre za Samsungov model robota z mitraljezom, ki ga trenutno preko video povezave še vedno upravljajo ljudje, a lahko preklopi tudi na avtomatski način bojevanja. Številne države, javno financirana podjetja kot tudi zasebna podjetja že raziskujejo in razvijajo smrtonosne avtonomne orožne sisteme, ki segajo vse od izstrelkov, ki znajo izbirati cilje, do sistemov strojnega učenja s kognitivnimi možnostmi. Uporaba smrtonosnih sistemov vzbuja temeljne etične in pravne pomisleke glede človeškega nadzora, zlasti z vsemi bistvenimi funkcijami, kot sta izbira ciljev in napada nanje. Uporaba smrtonosnih sistemov odpira tudi ključna vprašanja o izvajanju mednarodnega prava na področju človekovih pravic, mednarodnega humanitarnega prava ter evropskih standardov. V Poslanski skupini SAB menimo, da je pomembno preprečiti uporabo vsakršnih smrtonosnih avtonomnih orožnih sistemov brez človekovega nadzora nad ključnimi funkcijami, kot sta izbira ciljev in napad nanje. V Poslanski skupini SAB smo predlog deklaracije na matičnem delovnem telesu podprli. Ker pa ni dobila zadostne podpore vseh poslancev, se je obravnava predloga deklaracije na matičnem delovnem telesu končala. Menimo, da so smrtonosni avtonomni orožni sistemi nekaj, česar si ne želimo. Pomembno je, da njihovo uporabo ne samo reguliramo in omejimo, temveč jo v celoti prepovemo. Hvala za besedo.","Bandelli, Marko",2021-09-23 00:00:00,"Če se bo trend avtonomnih orožij nadaljeval, bo človek iz odločanja nekoč tudi izločen, saj bo umetna inteligenca tista, ki bo sprejemala odločitve o tem, kdo bo živel in kdo bo umrl."
ParlaMint-SI_2021-09-23-SDZ8-Redna-25.u86,"Hvala za besedo, gospod predsednik. Spoštovani! Republika Slovenija je že vrsto let aktivna na področju vsebin, povezanimi s smrtonosnimi avtonomnimi orožnimi sistemi. Sodeluje v razpravah na različnih multilateralnih forumih v okviru Organizacije združenih narodov, Evropske unije ter tudi v okviru zveze Nato, kjer se razpravlja o etičnih in pravnih ter operativnih in tehnoloških vidikih, vezanih na smrtonosne avtonomne orožne sisteme. Poleg procesa, ki poteka v Evropski uniji, kjer je bila leta 2018 sprejeta Resolucija Evropskega parlamenta o avtonomnih orožnih sistemih in kjer se pripravljajo skupne izjave Evropske unije do omenjene tematike, se predstavniki Republike Slovenije redno udeležujejo tudi sestankov skupine vladnih strokovnjakov za področje ubojnih avtonomnih sistemov, ki potekajo v okviru Organizacije združenih narodov, kot tudi redno v letnih srečanjih v okviru konvencije o prepovedi nekaterih vrst konvencionalnega orožja. Resolucija Evropskega parlamenta in predlog vložene deklaracije opredeljujeta avtonomne orožne sisteme kot oborožene sisteme, nad katerimi človek nima razumnega nadzora kritičnih funkcij. Delovanja avtonomnih sistemov brez človekovega nadzora seveda odpira številna nova etična vprašanja o izvajanju mednarodnega prava na področju človekovih pravic, mednarodnega humanitarnega prava ter evropskih standardov. Gre za popolnoma nov način potencialnega bodočega bojevanja, katerega morebitne razsežnosti si je v tem trenutku zelo težko predstavljati. Gre tudi za razvoj tehnologij, ki že obstajajo in se še razvijajo v civilnem okolju, razmeroma enostavno pa jih je uporabiti tudi za vojaške namene. Številni znanstveniki so že večkrat opozorili na nevarnost tako imenovanih ubijalskih robotov ali naprav, kot so brezpilotna letala in roboti, namenjeni za vojskovanje. Izpostavlja se tudi, da bo razvoj smrtonosnih orožnih sistemov povzročil naslednjo svetovno revolucijo v načinu bojevanja, saj bo vojna potekala hitreje in v veliko hujšem obsegu kot do sedaj. V Poslanski skupini nepovezanih poslancev se zato zavzemamo za ohranitev človeškega nadzora nad umetno inteligenco z možno človeško intervencijo v vseh fazah delovanja in uporabe avtonomnih orožnih sistemov. Prav tako se zavzemamo za sprejetje skupnih mednarodnih stališč o omejevanju razvoja in uporabe tovrstnih sistemov, torej sistemov brez razumnega človeškega nadzora in odločanja, za kar si je do sedaj prizadevala tudi naša država. Nadalje ocenjujemo, da je smotrno doseči širšo mednarodno soglasje pri uporabi, razvoju in sprejetju načel glede odgovorne uporabe novih tehnologij v obrambne namene. Zato pozivamo k sprejetju posebne mednarodne konvencije na svetovni ravni oziroma na ravni Organizacije združenih narodov. Sicer pa menimo, da bi v odsotnosti skupnih mednarodnih omejitev in regulativ načelno nasprotovanje naše države tem sistemom lahko vodilo v podrejen položaj Republike Slovenije glede obrambnih zmožnosti in v oblikovanje prednostnega položaja morebitnih bodočih nasprotnic. Zato se enostranskih korakov, ki bi jih lahko kdorkoli uporabil proti Sloveniji in njeni varnosti, pametno vzdržati. V Poslanski skupini nepovezanih poslancev smo zato prepričani, da bi tovrstni mednarodni instrumenti, kot je popolna prepoved avtonomnih orožnih sistemov, moral biti sprejet na globalnem nivoju, saj so lahko učinkovite le ob podpori zadostnega števila držav ter nujno tudi ob podpori globalnih velesil in multinacionalk, ki takšno orožje razvijajo in seveda tudi uporabljajo, saj je realno gledano ob odsotnosti oziroma nestrinjanju teh ključnih akterjev skoraj nemogoče doseči kakršenkoli pomemben napredek oziroma korak naprej v smeri mednarodne prepovedi smrtonosnih avtonomnih orožnih sistemov in posledično v smeri zagotavljanja človeku varnejšega življenja. Hvala za pozornost.","Lep, Jurij",2021-09-23 00:00:00,V Poslanski skupini nepovezanih poslancev se zato zavzemamo za ohranitev človeškega nadzora nad umetno inteligenco z možno človeško intervencijo v vseh fazah delovanja in uporabe avtonomnih orožnih sistemov.
ParlaMint-SI_2021-12-22-SDZ8-Izredna-90.u136,"Hvala za besedo. Lep pozdrav vsem! Poglavitna sprememba zakona je vezana na 20.a člen Zakona o financiranju občin, ki je decembra 2020 prinesla v Zakon o finančni razbremenitvi očin. Ta člen določa, da se občinam, ki imajo evidentirana romska naselja iz državnega proračuna zagotovijo sredstva za sofinanciranje uresničevanja ustavnih pravic stalno naseljene romske skupnosti. Sredstva se navedenim občinam za vsako proračunsko leto zagotovi v višini 3,5 % porabe občine. Z novelo se dosega bolj določeno in jasno razumevanje ureditve sofinanciranja občin, ki jih imajo te občine zaradi zagotavljanja pravic stalno naseljene romske skupnosti. Nekoliko spremenjeno besedilo 20.a člena nedvoumno določa, da gre za sredstva, ki jih občine prejmejo kot popravek primerne porabe zato, ker imajo zaradi obstoja romskih naselij višje stroške delovanja. Temelji namreč na dejstvu, da v enačbo za izračun primerne porabe občine romska naselja niso zajeta, veljajo pa nedvomno za posebnost občine. Zato se na podlagi te določbe občinam poleg primerne porabe zagotovijo še del dodatnih sredstev. Tako ostaja v veljavi načelo, da so ta sredstva občinam namenjena kot popravek primerne porabe in da so nenamenska, zato občinam ni treba poročati o njihovi porabi. Sedaj je namreč večkrat prihajalo do zmotnega tolmačenja, da so sredstva namenjena predvsem romskemu prebivalstvu v teh občinah. Pri tem je razumevanje določb v nekaterih primerih šlo celo tako daleč, da so sredstva delili po gospodinjstvih romskih naseljih kot subvencija za plačevanje elektrike, vode in drugih storitev, ki jih občine in država zagotavlja z javno gospodarsko službo. Z novelo se določajo tudi dodatni kriteriji pri določanju višine sredstev posameznim občinam. Tako so občine v statistični regiji, kjer indeks razvojne ogroženosti NUTS 3, kot je določen v pravilniku, ki ureja razvrstitev razvojnih regij po stopnji razvitosti za posamezno programsko obdobje znaša več kot 125 % upravičenih do dodatnih sredstev. Z novelo se dopolnjuje nabor nalog s področja informacijsko-komunikacijske tehnologije, ki jih opravijo skupine občinske uprave in se sofinanciranju iz državnega proračuna. V javni upravi se namreč povečuje delež nalog posameznih z umetno inteligenco in internetom, stvari, s katerim pa se povečujejo potrebe po kadrih, ki so sposobni nove naloge občinske uprave upravljati in izvajati. S tem pa se zagotovi strokovnost in preglednost pri zagotavljanju digitalnih storitev za prebivalce. V Novi Sloveniji bomo predlagane zakonodajne rešitve podprli, saj so v prid občinam z evidentiranimi romskimi naselji, ki imajo dodatne finančne obveznosti iz naslova urejanja bivalnih razmer in drugih izzivov romske skupnosti, pa tudi ostalih prebivalcev v teh občinah. Najlepša hvala.","Pavlin, Blaž",2021-12-22 00:00:00,"V javni upravi se namreč povečuje delež nalog posameznih z umetno inteligenco in internetom, stvari, s katerim pa se povečujejo potrebe po kadrih, ki so sposobni nove naloge občinske uprave upravljati in izvajati."
ParlaMint-SI_2021-12-16-SDZ8-Redna-28.u30,"Lep pozdrav za besedo. Lep pozdrav sekretarju, kolegice, kolegi! Vlada je v Državni zbor vložila predlog za spremembo Zakona o spodbujanju investicij. Zakon smo obravnavali po nujnem postopku, saj je pomembno, da zakon stopi v veljavo do konca leta. S spremembo Zakona o spodbujanju investicij se določa, da se investicijske državne spodbude za podjetja osredotočajo na doseganje višje dodane vrednosti na zaposlenega, investicije v naprednejšo tehnologijo in avtomatizacijo poslovnih procesov. Kot prednostni sektorji za investicije se določajo investicije v napredno avtomobilsko industrijo in mobilnost, proizvodnjo strojev in izdelkov iz kovin, sektor hrane in pijače, sektor informacijske in komunikacijske tehnologije, proizvodnjo električne opreme, farmacevtsko industrija in proizvodnjo medicinske opreme ter spodbujanje na znanju temelječih storitev, nanotehnologija, mikro- in nanoelektronika, fotonika, senzorika, plazemske tehnologije, napredni materiali, napredne proizvodne tehnologije, industrijska biotehnologija, umetna inteligenca in drugo. Z zakonom se vzpostavlja tudi zakonska podlaga za črpanje sredstev iz mehanizma za okrevanje in odpornost. Gre za 59 projektov, financiranih z nepovratnimi sredstvi iz Nacionalnega načrta za okrevanje in odpornost v višini 88,5 milijona evrov. Zakon sledi ciljem, kot so: dvig produktivnosti ob istočasnem zagotavljanju trajnosti ter digitalizacije poslovanja, višja dodana vrednost izdelkov in storitev, ustvarjanje delovnih mest z višjo dodano vrednostjo, s posebnim poudarkom na regionalni uravnoteženosti, kar je za skladen regionalni razvoj izjemnega pomena; krepi globalne in lokalne verige vrednosti ter zasleduje okoljske trajnostne cilje. Zaradi vsega izpostavljenega, bomo v SDS predlog zakona podprli. Hvala.","Kepa, Franci",2021-12-16 00:00:00,"Kot prednostni sektorji za investicije se določajo investicije v napredno avtomobilsko industrijo in mobilnost, proizvodnjo strojev in izdelkov iz kovin, sektor hrane in pijače, sektor informacijske in komunikacijske tehnologije, proizvodnjo električne opreme, farmacevtsko industrija in proizvodnjo medicinske opreme ter spodbujanje na znanju temelječih storitev, nanotehnologija, mikro- in nanoelektronika, fotonika, senzorika, plazemske tehnologije, napredni materiali, napredne proizvodne tehnologije, industrijska biotehnologija, umetna inteligenca in drugo."
ParlaMint-SI_2021-03-23-SDZ8-Izredna-67.u2,"Spoštovani gospod predsednik, cenjeni poslanke in poslanci, državljanke in državljani! Pred vami je deklaracija o usmeritvah za delovanje Republike Slovenije v institucijah Evropske unije za obdobje do leta 2024. Podobno deklaracijo smo doslej v Državnem zboru obravnavali že dvanajstkrat, vendar gre tokrat za dokument, ki skuša pogledati v nekoliko daljše obdobje kot doslej, ko se je ta dokument sprejemal za leto in pol. Hitre spremembe v Evropi in po svetu namreč terjajo sprejetje bolj strateškega dokumenta s temeljnimi usmeritvami za naše delovanje v Evropski uniji in je obdobje, ki ga zajema ta deklaracija, zdaj cikel celotnega zakonodajnega obdobja oziroma mandata Evropske komisije in tudi Evropskega parlamenta, tako se to zdaj ujema. Ta deklaracija je časovno usklajena tudi s Strateško agendo Evropske unije za obdobje 2019–2024, zato je prisotna tudi večja jasnost in usklajenost ključnih prednostnih nalog delovanja Republike Slovenije v institucijah Evropske unije. Gre tudi za boljšo preglednost naših interesov oziroma tega, kar želimo mi v tem času v institucijah doseči. Glede na to, da ste to deklaracijo obravnavali na sedmih delovnih telesih, obravnaval jo je tudi Državni svet, ne bom ponavljal tega, kar v njej piše, ker verjamem, da ste se s tem podrobneje seznanili. Želim pa dodati nekaj dodatnih osvetlitev obdobja, kot ga vidimo in v katerem naj bi se ta deklaracija uveljavljala. Prvič, odkar sprejemamo podoben dokument, načrtujemo naše delovanje v institucijah Evropske unije v času po brexitu, se pravi v času po tem, ko je ena od članic, in to ena največjih, Evropske unije družino zapustila, in to ne popolnoma usklajeno in soglasno, ker so še odprta številna vprašanja, za katera smo verjeli, da so zaključena, pa se zdaj rešujejo na sodišču oziroma so napovedi tožb. To predstavlja strateško drugačno okolje, kot smo ga bili vajeni doslej, vse od vstopa Slovenije v Evropsko unijo. Trenutno, kot je omenjeno tudi v deklaraciji, je ključni problem Evropske unije, pa tudi večine ostalega sveta, pandemija koronavirusa. Marsikaj, kar se bo dogajalo v Evropski uniji v prihodnjih štirih letih, bo zelo odvisno od tega, kako bo spopad s pandemijo končan ali kakšni bodo rezultati, predvsem pa kakšni nauki bodo potegnjeni iz tega. Slovenija je že takoj na začetku, ko je bila vključena v program trio predsedovanja skupaj z Nemčijo in Portugalsko, dodala dve prioriteti, ki sta bili soglasno sprejeti. To sta priprava Evropske unije na večjo odpornost proti morebitnim prihodnjim pandemijam, ki so verjetno žalostno dejstvo, in priprava Evropske unije na večjo odpornost proti kibernetskim napadom, ki so največja grožnja sodobnega sveta, razen nuklearnega spopada, v tem trenutku. Zagotovo je v tem času to najbolj aktualna tema in lahko damo v deklaracijo še karkoli dodatno, pa te aktualnosti ali teh prioritet ne bo spremenilo. Evropska unija se v tem trenutku ukvarja z napori, da se zagotovi dovolj cepiva, kar je edini znani način za učinkovito zaustavljanje epidemije. Žal je bil vrh Evropske unije, sklican za ta teden, odpovedan oziroma prestavljen na avdiovideokonferenco, formalni razlog je situacija s povečevanjem okužb v večini držav članic Evropske unije ali začetek tretjega vala. Dejanski vzrok je verjetno drugje, kajti včeraj, danes potekajo v Bruslju številni sestanki, od sestankov znanih ministrov do srečanja znanih ministrov z državnim sekretarjem za zunanje zadeve Združenih držav v okviru Nata, vrsta drugih sestankov, kjer covid situacija očitno ni zadosten razlog, da teh sestankov ne bi bilo. Odpoved fizičnega srečanja evropskega vrha in prestavitev na videokonferenco, kar je povsem drug format, je pogojena z velikim nezadovoljstvom zaradi pogodb, ki so bile sklenjene s proizvajalci cepiv, predvsem s podjetjem AstraZeneca, ker se ta dobavitelj ne drži pogodb in ima zaradi tega celotna Evropska unija probleme z izvajanjem načrtov cepljenja, kot so bili sprejeti konec lanskega leta ali v začetku letošnjega leta. Močno dvomim, da bo te probleme možno razčistiti preko avdiovideokonference, tako da bomo še nekaj časa brez zadovoljivih odgovorov, kako je prišlo do te situacije. Kljub temu potekajo dodatni napori, da se zagotovijo cepiva drugih proizvajalcev ali da se čim prej odobrijo cepiva, ki so v postopku testiranja, tako da se bo ta napaka pri sklepanju pogodb popravila. V resoluciji veliko govorimo o zelenem prehodu in digitalni preobrazbi, v vseh strateških dokumentih Evropske unije za bližnjo in srednjo prihodnost je to omenjeno ali opredeljeno kot strateška opredelitev. Kar se tiče zelenega prehoda, je potrebno opozoriti, da gre za prehod in ne za prelom, kar pomeni, da je poleg odločitve, kdaj bomo prešli na ogljično nevtralnost in da bo vse zeleno, potrebno pretehtati tudi ceno tega prehoda in predvsem učinke tega prehoda. Če se to ne tehta, če to ni vsebovano v strategijah, in marsikje je sektorsko to premalo obdelano, potem brezglavo hitenje k določenim odstotkom v praksi pomeni zlom industrij, ki v tem trenutku v Evropi zagotavljajo na desetine milijonov delovnih mest, velik odstotek bruto domačih proizvodov posamičnih industrijsko najbolj razvitih držav, po drugi strani pa to predstavlja selitev tovrstne industrije na druge celine, v manj razvite predele sveta, kjer se potem izpusti CO2 povečujejo in v globalu nismo dosegli nič razen uničenja določenih industrij, ki so v tem trenutku strateško pomembne za Evropo. To zavedanje, da ne gre za prelom, ampak za prehod, je v številnih strateških dokumentih premalo poudarjeno. Če kaj spremljate te razprave, po Evropi, še posebej v Nemčiji to povzroča velike turbulence, tudi na notranjepolitičnih prizoriščih posamičnih držav. Ko gre za digitalno preobrazbo, govorimo o nečem, kar poteka, govorimo o nečem, kjer je potrebno dosegati konkurenčnost, govorimo pa tudi o nečem, kjer so velikanska tveganja, ker umetna inteligenca ne predstavlja zgolj načina, kako se ceneje, bolje, bolj zeleno proizvajajo določene stvari, ampak je to tehnologija, ki jo je mogoče zlorabiti tudi v drugo smer. Če poenostavim, govorim o nevarnosti kibernetskih napadov ali pa kibernetske odvisnosti. To je točka, kjer je vsaka država članica Evropske unije sama bistveno prešibka, da se s tem izzivom sooči, tudi Evropa kot celota je v danem razmerju sil v svetu prešibka. To je točka, kjer je še posebno potrebno severnoatlantsko zavezništvo oziroma čezatlantsko zavezništvo, ker je mogoče ali pa zelo verjetno to edini način, da se tukaj vzpostavi zadostna kibernetska varnost, in šele zadostna kibernetska varnost omogoča izkoriščanje vseh dobrih potencialov te digitalne preobrazbe. Strateški problem Evropske unije, s katerim se bo hočeš nočeš ukvarjala tudi v prihodnje, in to čedalje bolj, je demografija. Starajoče se prebivalstvo v Evropi predstavlja večkraten izziv. Razprava o tem, koliko se ta problem da reševati z migracijami in koliko z drugačno družinsko politiko in s klasičnimi načini popravka demografske slike, poteka in bo še potekala. Očitno pa je rešitev v zdravi kombinaciji, ki predpostavlja, da ima Evropa tudi enotno migracijsko politiko, da je sposobna varovati zunanje meje in da je sposobna postavljati in tudi izvajati racionalne in enotne kriterije legalnih migracijskih tokov. Tema, ki je vsebovana v deklaraciji in je seveda pereča tudi znotraj Evropske unije, v veliki meri je bila tema, ki je začela razprave o brexitu, je vprašanje vladavine prava. Za večnacionalno, večdržavno skupnost, kot je Evropska unija, je vladavina prava temeljnega pomena. Predpostavka, da je skupnost utemeljena na vladavini prava, je predvsem v tem, da se enaka merila uporabljajo za vse, se pravi, da smo pred evropskimi institucijami članice Evropske unije ne glede na število prebivalstva, ne glede na to, kdaj je kakšna članica vstopila v Evropsko unijo, v smislu prava enakopravne in tudi enakovredne. Se pravi, da se ista merila uporabljajo takrat, ko na primer Francija preseže neke odstotke ali kriterije, ko gre za izpolnjevanje evropskih paktov stabilnosti, trajnosti ali česarkoli, in da se ista merila uporabljajo tudi, ko gre za Malto, Slovenijo, Litvo, Madžarsko, Poljsko, Švedsko in tako naprej. Do glavnih debat je prišlo takrat, ko so posamične članice imele upravičeno ali pa neupravičeno občutek, da ne veljajo za vse enaki vatli. Slovenci, ki smo dolgo časa živeli v večnacionalnih državah različnih vladavin, vemo, kam vodi občutek, da enaka merila ne veljajo za vse, in kako se žal takšne zgodbe končajo. S tega vidika je boj za vladavino prava na prvem mestu, boj za to, da merila, pravila, ki veljajo v neki skupnosti, veljajo enaka za vse. Ker takšno skupnost imajo potem posamezniki pa tudi narodi in države za prostor, kjer vlada pravičnost in v katerem želijo bivati. V naslednjih štirih letih bo odprta razprava o prihodnosti Evropske unije na način, kot doslej še ni bila odprta. Ne samo zaradi tega, ker se je formalno začela konferenca o prihodnosti Evrope in glavni del, glavni časovni blok te konference sovpada z drugo polovico letošnjega leta, ko Slovenija vodi Svet Evropske unije, ta razprava bo drugačna, kot je bila doslej, zaradi številnih dejavnikov, najvažnejša sta dva. Eden je že omenjeni brexit. Prvič smo v položaju, ko se Evropska unija ni samo širila, ampak se je tudi krčila, in to občutno. Drugi razlog je pandemija, ki še traja. V teh razmerah, ki bodo zamejene predvsem s tema dvema dejavnikoma, bo potekala razprava o tem, kako si Evropejci predstavljamo našo skupno prihodnost. Že same priprave na to konferenco ne vzbujajo prav velikega optimizma. Tisti, ki se spomnite prejšnje konference o prihodnosti Evrope, veste, da je bil takrat imenovan predsednik konference, da je bila vzpostavljena neka fleksibilna, pa vendarle hierarhična struktura, ki je potem to konferenco vodila, najprej smo dobili predlog ustavne pogodbe, ki je bil zavrnjen v Franciji, na Nizozemskem, in potem nek kompromis v obliki Lizbonske pogodbe. Se pravi, proces se je kljub težavam nekako iztekel v neke zaključke, ki so bili v glavnem dobri. Zdaj se institucije Evropske unije niso uspele dogovoriti o enotnem predsedniku, tako da je zdaj konferenca v rokah tria, se pravi predsedujoče države pa predsednice Evropske komisije in Evropskega parlamenta, kar pomeni, da bo Slovenija sovodila tudi konferenco o prihodnosti Evrope. To je v tem času velika odgovornost, glede na to, da naj bi se zaključki sprejemali že v začetku prihodnjega leta, se pravi prej kot čez eno leto ali pa natančno čez eno leto. To pomeni, da naj bi večino dela opravili v času našega predsedstva, kar je velikansko dodatno breme za Slovenijo in tudi velika odgovornost. Morali smo se dodatno organizirati za to razpravo. Odločili smo se, da bomo ta izziv vzeli resno, ne kot nek tehnični izziv, kjer organiziraš tiste sestanke, ki jih moraš, pišeš zapisnike in čakaš, da bo pol leta minilo, ampak bomo skušali najprej prostor te konference dejansko odpreti za vse ideje, ki krožijo po Evropi o tem, kakšna naj bi bila naša skupna prihodnost, brez tega, da bi katerokoli idejo že vnaprej izločili na podlagi takšne ali drugačne politične korektnosti ali pa imaginarnega mainstreama. Samo na ta način lahko potem pridemo do nekih zaključkov, ki bodo vsebovali oceno, pri kateri so dejansko sodelovali vsi. Ne samo uradniki, birokracija ali pa vladni predstavniki držav članic, vključiti želimo tudi, bom rekel, razmišljujoči del Evrope, od univerz do think tankov, civilne družbe, vse poslanske skupine Evropskega parlamenta in vse tiste, ki imajo kakršnekoli ideje o tem, kaj bi morali postoriti za to, da bo Evropa vse bolj postajala skupni dom vseh Evropejcev. Tradicionalno mednarodno srečanje Blejski strateški forum bomo praktično v celoti posvetili tej nalogi, organizirali bomo tudi vrsto drugih dogodkov, pri katerih bomo to razpravo odprli. Glede na zasnovo, takšno, kot je bila usklajena med Svetom Evropske unije, Evropskim parlamentom in Evropsko komisijo, nekih pričakovanj v smeri, da bi na podlagi zaključkov te konference prišlo do nove pogodbe, do dokumenta, ki bi nadomestil ali nadgradil Lizbonsko pogodbo, ni vgrajenih niti v najbolj optimističnih zasnovah tega dokumenta. Čeprav je to po mojem mnenju nek cilj, pred katerim enostavno ne bi smeli bežati. Ker določene zadeve je v tej pogodbi verjetno možno nadgraditi, predvsem pa gre tukaj za obsežno sivo polje, sivo cono vprašanj, ki so tudi na podlagi obstoječih pogodb lahko naslovljena in reševana popolnoma drugače, kot smo temu priča sedaj. Skušali bomo delati na tem, da bo tudi na podlagi našega prispevka in našega dela, predvsem pa našega odprtega pristopa zaključek te konference mogoče bolj obetaven, kot so bila znižana pričakovanja, potem ko se evropskim institucijam ni uspelo organizirati za izvedbo konference na podoben način, na kakršnega smo izpeljali zadnjo. Toliko kot dodatna obrazložitev k deklaraciji. Glede na to, da gre za obdobje do leta 2024, je nekatere cilje ali nekatere ambicije iz te deklaracije možno jemati kot praktično dejstvo, ker gre za usklajenost s programom sedanjega sklica Evropskega parlamenta in Evropske komisije in govorimo o stvareh, ki se bodo dejansko dogajale, kako se bodo zgodile in kakšen bo končni rezultat, je seveda odprto. Tukaj govorimo o naših ambicijah v okviru nečesa, kar dejansko bo na mizi. Je pa seveda glede na to, da ne gre več za obdobje 18 mesecev, ampak da gre za štiriletno obdobje, v tem času možno računati tudi na številne nepričakovane izzive. V tem primeru bo seveda moral Državni zbor po potrebi to deklaracijo dopolniti ali se na kakšen drugačen formalen način soočati s temi izzivi. Hvala lepa.","Janša, Ivan Janez",2021-03-23 00:00:00,"Ko gre za digitalno preobrazbo, govorimo o nečem, kar poteka, govorimo o nečem, kjer je potrebno dosegati konkurenčnost, govorimo pa tudi o nečem, kjer so velikanska tveganja, ker umetna inteligenca ne predstavlja zgolj načina, kako se ceneje, bolje, bolj zeleno proizvajajo določene stvari, ampak je to tehnologija, ki jo je mogoče zlorabiti tudi v drugo smer."
ParlaMint-SI_2021-10-20-SDZ8-Redna-26.u182,"Najlepša hvala, spoštovani podpredsednik. Spoštovane kolegice in kolegi, spoštovana državna sekretarka! Torej, želel bi svojo razpravo vrniti v samo bistvo, torej v sam zakon o debirokratizaciji, o tem prvem koraku. In želel bi povedati, da zakon o debirokratizaciji je začetek nekega procesa, ki bo imel nadaljevanje v številki 2, 3, 4, 5, 6, 7, 8 in bo nek proces, ki bo tekel. Če začneš nek proces, če ugotavljaš to, kar tudi sama dokumentacija, ki ste jo dobili, torej ocena stanja in razlogi za sprejem predloga zakona, kot veste, za večino, pa tudi po mnenju Urada za makroekonomske analize in razvoj večina podjetnikov meni, da je ena največjih ovir pri samem boljšem poslovnem okolju ogromna in nepregledna birokratizacija v Sloveniji. Jaz bom pa temu dodal: vejica, »in birokratska miselnost, ki je posledica vzgoje in izobraževanja desetletja v slovenskem prostoru«. Tisto, kar je pomembno pri tem, je, da prvo začnemo delati neko analizo. V gradivu imate torej izjemno gostoto predpisov, ne bom ponavljal, kolegi so pred mano na lep način, vsaj tisti kolegi iz SDS-a in NSi-ja, povedali, na kakšen način so sploh označeni predpisi, koliko jih imamo. Imamo pet različnih sistemov označitve teh predpisov: veljavne predpise, veljavne predpise, ki se uporabljajo, ki se še ne uporabljajo, veljavni predpisi, ki se več ne uporabljajo, neveljavni predpisi, ki se uporabljajo, in neveljavni predpisi. Torej, imamo polno tega in v okviru tega je torej predlog zakona izboljšati stanje v Sloveniji glede administrativnih ovir, predvsem pa izboljšati konkurenčno okolje. V to se moramo vrniti. In danes smo pri prvi točki in ta točka bo imela številna nadaljevanja. Predvsem je treba vedeti, da predlog zakona vsebuje vsebinske ukrepe za debirokratizacijo in to je tudi napisano kot en izmed temeljnih ciljev tudi sedanje vlade. V prvi sklop ukrepov sodijo spremembe in dopolnitve zakona z enostavnimi rešitvami, ki ne zahtevajo sistemskih sprememb zakonodaje. To je odgovor na vse tiste, ki niste znali povedati državni sekretarki, čeprav ni poznala procedure, kateri člen ustave je ogrožen s tem zakonom. Še predvsem bi bilo zelo zanimivo, če bi ji v prvem branju povedali, da se strinjate s tem in da imate pripravljene nekatere odgovore tudi iz vaših poslanskih skupin; torej, da imate pripravljene nekatere amandmaje, ker menite, da bi lahko nekatere zadeve dopolnili, izboljšali in tako naprej. Nič od tega danes nisem slišal, eno kritizerstvo, ki je sobrat te birokratske miselnosti v Sloveniji zadnja desetletja. Tipično kritizerstvo in nič od niča nikoli pokazali. Druga zadeva ali pa tretja zadeva, ki jo je treba povedati, je, in nekateri ste o tem govorili, dosedanja nomotehnična praksa, ki ne razveljavlja predpisov, ki se več ne uporabljajo. Ta manko tega, da imamo neko nomotehnično prakso, to je, da predpise, ki se popolnoma ne uporabljajo, da jih ne odvrže. Nekdo je danes, mislim, da kolega Trček, razlagal, da bi mi v bistvu bi ukinili tudi rimsko pravo. Dajem odgovor, da najbolj ste ukinili rimsko pravo in pokazali vaš odnos do rimskega prava tisti, ki ste v Državnem zboru na grob način pokazali vrata takratnemu kandidatu za ustavnega sodnika, akademiku, dvakratnemu doktorju znanosti Janezu Kranjcu, enemu največjih strokovnjakov za rimsko pravo v Evropi. S tem ste povedali vse, kaj vsi vi menite o rimskem pravu. In ko nekdo govori, kot kolega Trček, o Justinijanovi kodifikaciji, kolikor jaz poznam rimsko pravo glede na to, da sem ta izpit naredil pri gospodu Kranjcu, vem, vsaj to sem se učil takrat, da je tudi Justinijanova kodifikacija, ki je bila – kot zanimivost – sprejeta v času bizantinskega cesarja Justinijana, da je tudi ona takrat razveljavila tri kodekse cesarskega prava leta 529 našega štetja. Torej v času, ko je že zahodno rimsko cesarstvo propadlo zaradi tega, ker so se imeli vsi radi, ker so ukinili vojsko, ker je bilo več kug, ki je pobila velik del prebivalstva zahodnega rimskega cesarstva, kjer so se moški poročali z moškimi – da ne razlagam, in poskušam neko paralelo potegniti dekadentne Evrope v tem času. Torej Justinijanova kodifikacija je bila sama nek nov sistem, ki je dobesedno naredil, lahko bi rekel, uredil bolj pregledno rimsko pravo s tem, da je v bistvu ukinil dotedanje kodekse, cesarske kodekse, v rimskem pravu. In še kot zanimivost naj povem, kolikor se še spomnim tega. Vse tisto, na kar se je takrat nekdo izgovarjal, torej se naslanjal, vse, kar ni bilo v Justinijanovem kodifikaciji in se je nekdo izgovarjal še na tiste rimske, cesarske kodekse. Če niso bili prepisani v Justinijanovi kodifikaciji, niso veljali. Torej, začel se je nek postopek nekaterih pravnih pravil, ki jih danes pač Evropa kot takšna ali pa evropski pravni red pozna. Da gremo na sam sistem ali pa na same zakone. Predlagane rešitve so, da se poenostavi vsaj 14 zakonov: Zakon o prijavi prebivališča, Zakon o centralnem registru prebivalstva, Zakon o splošnem upravnem postopku, Zakon o javnih uslužbencih, o pravnem postopku, o sodnih izvedencih in tako naprej, tudi Zakon o pogrebni in pokopališki dejavnosti in Zakon o Uradnem listu. Torej, spoštovani kolegi, razveljavlja se 207 zakonov in temu primerno tudi vse podzakonske predpise, izdane na njihovi podlagi. Ta predlog določa tudi prenehanje uporabe 18 zveznih jugoslovanskih zakonov, spoštovani kolegi. Zakon uvaja postopek ugotavljanja, kateri predpisi se zaradi njihovega naslova, namena, pomena ali vsebine ne morejo več uporabljati. Povejte mi, a mislite, da je to nekaj slabega, kolegi. A se vam zdi to nekaj slabega? Preden se bomo začeli pogovarjati in preden boste začeli ponavljati to, kar sem 8 let nazaj govoril o digitalni personaciji Slovenije ali pa sveta ali pa Evrope, kaj bo prihajalo, ali pa 5 let nazaj, prvo moramo vzpostaviti nek register in dobesedno ukinit vse tisto, česar se več ne uporablja. Tu vidim nek začetek nekega redoljubja, spremembo tudi nekaterih nomotehničnih pravil, ki so bila po mojem mnenju zelo, jaz bi temu rekel, čudna. To, da nomotehnična praksa do sedaj ni razveljavila predpisov, ki se več ne uporabljajo, je za mene po vsej verjetnosti neka zadeva, ki ravno ne pije vode. Tako, spoštovani kolegi, v sami dokumentaciji lahko vidite, da podobne prakse delajo vse države, ki želijo izboljšati svoje poslovno okolje in izkoreniniti birokratsko miselnost. Imate primer Danske, imate primer Kanade, imate primer Portugalske in tako naprej, Združenega kraljestva, Švicarske federacije. Torej pred nami je nek nov začetek. Prva Janševa vlada je med leti 2004–2008 začela takratno modernizacijo javne uprave. Modernizacijo javne uprave so začeli ali pa takrat tudi s tehnologijami, ki jih je takrat pač svet poznal, takrat je pač bil razmah interneta, povezovanje nekaterih tehnologij. In tudi takrat je tista modernizacija javne uprave imela posebne birokratske filtre – če se spomnite, vsi, ki ste morda kdajkoli delali tudi na pravnih fakultetah ali pa kakršen drug družboslovni izpit iz modernizacije javnega prava – kot primer ene res dobre prakse na tem področju. V letu 2020, 2021, v času digitalne revolucije ali pa 4. industrijske revolucije, katere splošno ime je pač digitalizacija, je pa to začetek, nek prvi korak k temu, da bomo lahko začeli potem še bolj povezovati nekatere baze podatkov, zato da bodo podjetniki, ki bodo karkoli začeli, lahko delali ali pa postavljali novo podjetje, da bojo dobili ta servis – državljanov, kot pravijo marsikdaj – tudi javne in državne uprave, da bo to zbrano res vse na enem mestu. Big data analiza, spoštovani kolegi, umetna inteligenca, internet, stvari in vse tiste tehnologije, ki so nujno potrebne za debirokratizacijo, se bodo lahko komaj na ta način začele pojavljati in izvajati v praksi. Namen tega, o čemer danes govorimo, ki je prvi korak, je pa to, da Slovenija privabi celo vrsto high tech podjetij v Slovenijo, številna tista podjetja, ki bodo krojila usodo v času in prostoru, v katerem živimo. Čas 4. industrijske revolucije je ponovno čas, ko so karte predvsem v suverenosti, v času, lahko bi rekel, gospodarske suverenosti se mešajo te karte popolnoma na novo. Tega se moramo zavedati, da ta čas, če ne pridobimo, če naredimo nekega koraka in če poslušam te vaše izgovore, da vas je strah nekaterih sprememb [[…]]Jaz ne vem, če nas bo vse strah, potem boljše, da odidemo vsi skupaj iz tega državnega zbora. Vedno so bili ljudje, ki so imeli neko vizijo ustvarjanja; ali na svojem privatnem področju ali vizijo ustvarjanja neke lepe, dobre, kvalitetne tudi države, potem, poglejte, moraš imeti tudi nek pogum poleg znanja. Mislim, da kombinacija znanja in poguma pelje lahko ljudi naprej. In tukaj vidim en optimističen korak k temu in ne vidim niti ene slabe stvari na tem prvem koraku, da ta korak naredimo. Če imate kakršnekoli pomisleke – in prav je, da jih imate, to je tudi vaša naloga, da nam odprete oči –, da argumentacijsko poveste, kaj je tisto, kar ni v redu, da to popravimo, da vložite določene amandmaje in da ta zakon v tem prvem koraku izboljšamo. Vse, kar bo potem sledilo, glejte, mora biti prostor – jaz bi temu rekel – argumenta proti argumentu in postavljanja Slovenijo, lahko bi rekel, na nek nov vlak. Spoštovane kolegice in kolegi, mislim, da Slovenija v 21. stoletju pa tudi državljanke in državljani v 21. stoletju vidijo v ospredju tudi svojo usodo, ko gledajo politike, tudi to, da se bomo mogli poenotiti pri nekaterih ciljih naše države. In preboj v okviru četrte industrijske revolucije za to vlado, predvsem tudi za mojo stranko, ki jo predstavljam, je eden izmed temeljnih ciljev v tem času. Eden izmed temeljnih ciljev v tem času! Takšen čas, če ga zamudimo, bomo spravili Slovenijo na kolega v naslednjih 50 letih ali pa bomo v Sloveniji doživeli nek preboj, da bodo lahko imeli kvalitetno življenje Slovenke in Slovenci naslednja desetletja. Za mene je pomembno, da zberemo pogum, da naredimo te korake. Boj proti birokratski miselnosti, ki jo ravno sedaj vidim v nekaterih vaših razpravah, poglejte, je prvi korak na tej poti. Drugi korak je sprejetje prvega takega zakona o debirokratizaciji, ki je za seboj imel številne predloge praktikov iz življenja, ki so vsak dan delali, ki so se bojevali zoper birokratsko miselnost in ki so pripeljali zakon v prvem branju v Državni zbor. Svojo razpravo bom zaključil samo z eno miselnostjo. Zanimivo je, da večkrat, ko se človek pogovarja z otroki, recimo v vrtcu, vedno se sprašuje, kaj bodo, ko bodo veliki. Marsikdaj čutimo, da bo vozil vlak, da bo pilotiral letalo, da bo zdravnik, veterinar, da bo popravljal avtomobile, da bo mizar in tako naprej. Nikoli v svojem življenju nisem slišal, da bi majhen otrok povedal, da bi rad bil birokrat. Da bi rad sedel v neki pisarni in ljudem govoril, katere dokumente še naj nosijo v to pisarno, zato da bodo lahko v svojem življenju nekaj ustvarili ali pa ustvarili nekaj za sebe ali pa za to družino. Povejte, kaj se zgodi s temi otroci v tem sistemu ali pa procesu socializacije v slovenski družbi, da ta otrok na koncu gre študirati nekaj, kar popolnoma nima zveze z nekimi praktičnimi poklici v življenju! Nočem s to razpravo izključevati nobenega, ampak potem se lahko vprašamo tudi o neki miselnosti birokratski v samem procesu socializacije v vzgojno-izobraževalnem sistemu v Sloveniji. S tega vidika potem prihaja to, da nimamo ali resnega mojstrskega izobraževanja, ali pa dualnega izobraževanja, kot mu pravimo strokovno, da imamo stalno manj praktičnih poklicev, da trg dela, lahko bi rekel, vpije že, da potrebuje določene profile kadrov, da jih nimamo, in da se bo Slovenija lahko v prihodnosti celo, lahko bi rekel, ohlajala tudi na račun tega, ker ne bomo mogli slovenskim podjetjem in podjetnikom zagotoviti tudi določenega kadra. Vse to, da strnem svojo razpravo, izhaja iz birokratske miselnosti in iz birokratizacije. Zato vas prosim, spoštovane kolegice in kolegi, verjamem, da večina od vas verjame, da je to eden izmed ključnih problemov Slovenije za nek prebojni moment, da strnemo vrste in da tisti, ki ste bili kritični v svojih razpravah, da daste sami nekatere pobude, vložite amandmaje in da ta zakon izboljšamo po tem prvem branju. Hvala.","Breznik, Franc",2021-10-20 00:00:00,"Big data analiza, spoštovani kolegi, umetna inteligenca, internet, stvari in vse tiste tehnologije, ki so nujno potrebne za debirokratizacijo, se bodo lahko komaj na ta način začele pojavljati in izvajati v praksi."
ParlaMint-SI_2021-07-16-SDZ8-Izredna-80.u8,"Spoštovana poslanke, spoštovani poslanci. Digitalizacija je vedno naprednejše informacijske tehnologije izrazito vplivajo na naše vsakdanje življenje. Tako javno kot tudi zasebno poslovanje se prenaša na omrežja, na računalnike in nenazadnje tudi na umetno inteligenco. Umetna inteligenca naj bi čez nekaj let razsojala že celo v sodnih postopkih. Tudi Evropska unija daje vedno večji poudarek digitalni preobrazbi saj jo je uvrstila celo med svoje prednostne naloge. ZDA in Kitajska vztrajno povečujeta svoje tehnološke moči in če želi Evropska unija ostati konkurenčna mora slediti trendom razvoja. V SAB se zavedamo pomena digitalne preobrazbe, ki bo med drugim okrepila zmožnost dosega podnebne nevtralnosti in s tem ustvarjanje boljšega jutri za vse. Nobenega dvoma ni, da gre pri digitalni preobrazbi za izjemno pomembno temo, ki je ne smemo prezreti. Zanimivo pa je, da smo za novega ministra pristojnega za digitalno preobrazbo prvič slišali šele pred dnevi, in da je predlog zakon kot strela z jasnega prišel v Državni zbor ravno takrat, ko je Vlada doživela velik in odmeven fiasco na referndumu. Prav tako je v tem tednu na časovnem razporedu tudi ponovno odločanju o Zakonu o nalezljivih boleznih, ki je bil deležen burnih odzivov javnosti in je včeraj doživel klavrn razplet. Vse to kaže na dejstvo, da si Vlada v bistvu želi samo preusmeriti pozornost. Predlaganega kandidata naj bi uradno predlagala Nova Slovenija in ob tem se v SAB sprašujemo ali gre morda za nekakšen kompromis za uravnoteženje koalicijskih moči. Koalicija je namreč dvakrat neuspešno poskušala razrešiti predsednika Državnega zbora katerega bi naj zamenjal ravno poslanec NSi. Pa je res imenovanje novega ministra tako nujno? 9. aprila letos je bil namreč res ustanovljen strateški svet za digitalizacijo, ki ga vodo ravno gospod Andrijanič. Svet je razdeljen na šest delovnih skupin in šteje 47 članov, njegov poglavitni namen pa naj bi bil popeljati Slovenijo med pet najbolj uspešnih držav na področju digitalizacije. Pred kratkim se je javnosti celo predstavilo 40 ukrepov, ki naj bi Slovenijo pripeljali do zastavljenega cilja. Nekateri ukrepi so sicer obetajoči, vendar v stranki SAB opozarjamo, da se tej Vladi pač izteka rok trajanja in zato v tem trenutku ne vidimo prav nobenega, prav nobenega smisla po potrjevanju novega ministra. Tej Vladi nasprotujemo od začetka in si prizadevamo za predčasne volitve. Trudili smo se tudi, da bi nastanek te Vlade preprečili. Takoj po padcu prejšnje Vlade smo predlagali namreč alternativno in neke vrste prehodno Vlado. Naši glasovi za konstruktivno nezaupnico so prav tako ves čas na voljo, še posebej, ko se je sedaj pokazalo na referendumu kakšna je volja ljudi in kako nasprotujejo tej Vladi. To je bila dodatna nezaupnica, zato je predlagati novega ministra v tem trenutku milo rečeno smešno. Prezrti ne moremo tudi dejstvo, da gre za človeka, ki se je na vse prizadeval v svoji prejšnji funkciji, za prihod korporacije Uber Slovenija. V kolikor bi se to zgodilo, bi prišlo do nelojalne konkurence in izrazitega poslabšanja naših slovenskih taksistov. Prav tistih taksistov, ki so ravno na minul referendumsko nedeljo za razliko od multinacionalk pokazali, da imajo veliko srce. Nesebično so upokojence katerim je bilo glasovanje po pošti onemogočeno, prevažali do volišč in s tem zagotavljali, da so uresničili svojo volilno pravico. S tem se pokaže večjo državotvornost kot jih premore večina vladnih predstavnikov. Več kot očitno so pogledi naše stranke, stranke SAB o tem kakšno državo si želimo, bistveno različni od kandidatovih in od tistih v tej Vladi. Zdi se, da tudi kandidata socialni aspekt ne gane preveč. V stranki SAB pa se zavzemamo za prihodnost, za dobrobit upokojencev, za javno zdravstvo, za javno šolstvo, čisto pitno vodo in kar je v zadnjem času posebej ogroženo, demokratične standarde na najvišji ravni. V SAB bomo zato glede ministra brez resorja pristojnega za digitalno preobrazbo glasovali proti. Da bi bila digitalna preobrazba uspešna, bi naša država šla po pravi poti, ne potrebujemo nobenega ministra.","Kociper, Maša",2021-07-16 00:00:00,"Tako javno kot tudi zasebno poslovanje se prenaša na omrežja, na računalnike in nenazadnje tudi na umetno inteligenco. Umetna inteligenca naj bi čez nekaj let razsojala že celo v sodnih postopkih."
ParlaMint-SI_2021-07-16-SDZ8-Izredna-80.u42,"Hvala lepa. Je potrebno povedat kakšno besedo, da ne bo obveljalo vse tisto, kar mogoče v opoziciji govorijo, kako in kaj je potrebno, ampak glejte, kot predsednica Odbora za izobraževanje, znanost, šport in mladino, v zadnjem letu, sem bila kar nekaj sklicev sej opozicije, ki so očital, da v Sloveniji ni mogoče izvajat pouka na daljavo kvalitetno in s tem se strinjam, ker nimamo enakomerno razvitega, tako mesta kot podeželje, ni dostopa do informacijske tehnologije, ni dovolj računalnikov, ni dovolj internetnih povezav. Glejte, to je bil vaš očitek. Sedaj, ko uvajamo, ko bomo danes potrjevali, bom rekla, ministra brez listnice, ki ima mednarodne izkušnje, ki ima svetovno priznane, bom rekla, diplome in seveda se spozna tudi na digitalizacijo, so očitki povsem kontradiktorni. Slovenija potrebuje preboj na tem področju, če želimo, da bomo stopal v korak s časom, v korak s tem, kar počnejo druge države. Kolega Jože je že prej omenil in naštel, pametna Slovenija, pametna digitalizacija. To, o tem se bo, bom rekla, v prihodnjih desetih letih govorilo in na tem področju se bojo države zagotovo razvijale. Kar se mi zdi pomembno je, če sem poslušala, pa sem res nazorno poslušala te vaše besede, da ne potrebujemo, da digitalizacijo lahko speljemo sami [[…]]Ja, saj jo bomo sami izpeljal. Kandidat za ministra brez listnice, Mark Boris Andrijanič, je seveda, naše gore list, naše gore list in mi bomo sami to izpeljal, mi to ne bomo »outsorce-al«, mogoče želi to kdo »outsource-at«, nekomu drugemu, ampak, tukaj, z našim znanjem, seveda, ki ga je pridobil na mednarodnih univerzah, bomo pisali lahko svojo zgodbo, uspešno zgodbo, in jaz res ne razumem, zakaj po drugi strani očitate, kako je Slovenija nepripravljena, ne vem kaj, ko pa rečemo, Slovenija se bo pripravila, pa najdete tisoč in en izgovor in seveda, to, kar je bilo že danes, glejte, saj mi nimamo nič proti vam, nič proti vašim kompetencam, ampak, ne bomo vas podprli. To je ena navadna laž in sprenevedanje. Sprenevedanje. To, ja, zdaj pa, tuja podjetja bojo imela vpliv na Slovenijo. Jaz ne vem, zakaj smo imeli en mesec nazaj en sklic ene seje, ko se je neko tuje podjetje odločilo, da se bo umaknilo iz Slovenije. Jaz res ne razumem te opozicijske kontradiktornosti. Glejte, Jure Leskovc, prof. dr. Jure Leskovc. Največji strokovnjak za umetno inteligenco. To so priznali tudi tisti, ki so pri nas v Sloveniji postavili sledilnik. Že tri leta v Sloveniji ne dobi habilitacije, da bi lahko na naših univerzah, državnih univerzah lahko poučeval predmet umetne inteligence. Ne dobi tri leta že. In kdo zdaj tukaj govori, da kdo pošilja mlade v svet, da ne morejo te strokovnjaki priti nazaj? Kdo jim ne dovoli? Dajte no mir no. Samo eno sprenevedanje. Pa še nekaj. Ko sem jaz kot članica mednarodne skupine, pa tukaj sedi na moji desni tudi Vojko Starović, pa tudi Alenka Jeraj, ko smo mi obiskali Lizbono smo hkrati bili deležni tega in jaz sem zelo hvaležna temu, da smo imeli možnost stopiti v eno izmed zasebnih klinik v Lizboni, kjer dejansko imajo že uvedeno digitalizacijo v področju zdravstva. To je prednost. Mi smo še, lahko rečem kar nekaj let za njimi. Tam imajo v kliniki pametne sobe, kjer bolnika lahko gledajo, če pade, vse se zazna, ker imajo praktično da ne obremenjujejo ljudi z raznimi pripomočki, z prehodi iz nadstropja v nadstropje in tako naprej, imajo nekega robotka na katerega vtipkajo kaj morajo pripeljati in ta jim pripelje iz skladišča, pripelje med sobami. Mislim, mi smo za njimi kar nekaj let. Glejte, digitalizacija prinaša prednosti tudi na področju zdravstva in to rabimo in moramo iti v korak s časom. Portugalska, Lizbona je pred nami nekaj let. Čas je, da ji sledimo. Hvala.","Dimic, Iva",2021-07-16 00:00:00,"Največji strokovnjak za umetno inteligenco. Že tri leta v Sloveniji ne dobi habilitacije, da bi lahko na naših univerzah, državnih univerzah lahko poučeval predmet umetne inteligence."
ParlaMint-SI_2021-07-16-SDZ8-Izredna-80.u54,"Hvala lepa, gospa podpredsednica. Lep pozdrav vsem kolegicam in kolegom. Digitalizacija vsekakor pomeni nekaj vitalnega za sam razvoj Slovenije. Osebno menim, da je prav ustanovitev posebnega, tako imenovanega ministrstva za digitalizacijo, se pravi posebne službe vlade za digitalno preobrazbo, ki bo nosilec osrednjega koncepta digitalne preobrazbe ključno za preboj Slovenije na tem področju. Vsekakor je tukaj pomembna predvsem koordinacija vseh vsebin na nivoju različnih ministrstev. Danes smo tukaj poslušali številne očitke zakaj smo to ministrstvo ukinili leta 2004, pa bi vse ostale vprašal zakaj, čeprav ste imeli možnost, vsaj v treh vlada v katerih ni sodelovala Nova Slovenija, tega niste ponovno vzpostavili. Vsakokratna razprava ob imenovanju ministra je vsekakor tudi možnost, da se znotraj različnih poslanskih skupin predstavijo pogledi na področje, ki ga minister pokriva. Do neke mere smo to danes tudi storili, obžalujem pa to, da so vsaj na strani katerih kolegic in kolegov prišlo do nekega ideološkega obračunavanja. Tukaj predvsem mislim neke neumesne pripombe glede našega bivšega predsednika dr. Andreja Bajuka. Vsekakor se je kot finančni minister v letih 2004-2008 izkazal, dobil je laskavi naziv finančni minister leta v Evropski uniji in iz tistega časa je ostala kar neka zapuščina. Takrat smo bili sprejeti v evro, ostalo pa je tudi, informativni izračun dohodnine. Sam menim, da je digitalizacija tisto področje, kjer ne bi smelo prihajati do ideoloških delitev na leve in desne in bi morala biti tista stvar, v kateri, bi morali iskati nek konsenz, znotraj slovenske politike. Pozdravljam odločitev Vlade Republike Slovenije, da je področje digitalizacije Slovenije opredelila kot strateško prioriteto naše države. Še posebej mi je blizu napoved kandidata za ministra, da se v šolski sistem uvede obvezni predmet računalništva, informatike in programiranja, predvsem na osnovnih in srednjih šolah. Glede na izkušnje v svetu in predvsem v duhu nudenja izobrazbe, ki bo mladim omogočila enakopraven položaj glede na njihove vrstnike po svetu. Naša temeljna odgovornost je, da otrokom nudimo izobrazbo, ki jim bo omogočila uspešno udejstvovanje v družbi prihodnosti, znanje računalništva in informatike pa sta pri tem vsekakor ključna. V Novi Sloveniji želimo, da v Sloveniji postanemo oblikovalci digitalne prihodnosti in ne zgolj uporabniki tehnoloških rešitev. Vsekakor lahko veliko naredimo tudi na področju digitalizacije pravosodja, še posebej na področju digitalizacije sodnih procesov. Ravno danes, v okviru slovenskega predsedovanja Evropski uniji, na Brdu poteka neformalno zasedanje Sveta Evropske unije za pravosodje, ki razpravlja o razvoju in uporabi sistemov umetne inteligence v samem pravosodju. In še nekaj za konec. Nikakor se ne morem strinjati z nekaterimi govorniki danes, da je premalo časa, da bi na tem področju lahko kaj konkretnega naredili. V sodobnem času, se pravi v času hitre digitalizacije, čas bistveno hitreje teče in zamujenih 6 ali 10 mesecev na tem področju, se pravi, na področju digitalne preobrazbe, pomeni bistveno večjo zamudo in lahko predstavlja nepopravljivo škodo pri samem uvajanju digitalizacije v slovensko družbo. Verjamem, da se to danes ne bo zgodilo in bomo dobili ministra za digitalno preobrazbo. Hvala lepa za vašo pozornost.","Pavlin, Blaž",2021-07-16 00:00:00,"Ravno danes, v okviru slovenskega predsedovanja Evropski uniji, na Brdu poteka neformalno zasedanje Sveta Evropske unije za pravosodje, ki razpravlja o razvoju in uporabi sistemov umetne inteligence v samem pravosodju."
ParlaMint-SI_2021-07-12-SDZ8-Redna-24.u106,"Najlepša hvala za besedo. Zakon o spremembah in dopolnitvah Zakona o davku od dohodkov pravnih oseb predstavlja enega izmed treh zakonov na področju sprememb davčne zakonodaje, ki smo jih s strani Vlade prejeli v Državni zbor. Poglavitne rešitve predloga Zakona o davku od dohodkov pravnih oseb so naslednje. Nadgrajuje se podlaga za določitev seznama držav, ki z vidika poštene obdavčitve pomenijo tveganje za zlorabe. S slovensko zakonodajo se bodo tako prenesle določbe evropske direktive proti praksam izogibanja davkom, s tem bomo pripomogli k pravičnejšemu obdavčenju. Uvaja se nova olajšava za vlaganje v zeleni prehod in za vlaganje v digitalizacijo v višini 40 % vloženega zneska. Gre za vlaganje v računalništvo v oblaku, gre za vlaganje v umetno inteligenco, gre za okoljsko prijazne tehnologije, čistejši javni in zasebni transport ter energijsko učinkovitost stavb. Dvigujejo se olajšave za donacije s 0,3 % na 1 % prihodkov, kar pomeni, da lahko zavezanec uveljavlja predmetno olajšavo v višini 1 % obdavčenega prihodka davčnega obdobja zavezanca. Prav tako se širi obseg olajšave, kar pomeni, da se bo višji znesek olajšave lahko uporabljal ob kulturnih namenih in za varstvo pred naravnimi in drugimi nesrečami, še za športne namene. Uvajajo se olajšave za zaposlovanje mladih, starejših in za deficitarne poklice. Govorimo o zaposlitvah oseb, mlajših od 29 let in starejših od 55 let, in o zaposlitvah oseb s poklicem, za katerega na trgu dela ni dovolj kadra glede na potrebe delodajalcev. Višina olajšave v primeru zaposlitve takšne osebe je določena v višini 45 %. V Slovenski demokratski stranki resnično pozdravljamo namero, da se področja deficitarnih poklicev uredi tudi prek olajšav, saj na to problematiko opozarjamo že dlje časa. Vzroki, da je pri nas prišlo do velikega števila deficitarnih poklicev, so predvsem v napačni izobraževalni politiki, deloma pa seveda tudi v spremembah strukture gospodarstva v svetu in posledično pri nas. Na drugi strani pa bodo olajšave za zaposlovanje mladih pripomogle k temu, da bodo mladi dobili zaposlitev v Sloveniji in tako tudi ostali v Sloveniji. Dvigujejo se tudi olajšave za izvajanje praktičnega dela v izobraževanju s trenutnih 20 % na 80 %. Olajšava je namenjena podjetjem, ki sprejmejo vajenca, dijaka ali študenta po učni pogodbi za izvajanje praktičnega dela pouka v strokovnem izobraževanju, kar je izjemnega pomena za strokovno usposobljenost dijakov ali študentov in tudi za gospodarstvo, saj se bo interes po izvajanju praktičnega pouka povečal in posledično bodo podjetja lažje prišla do kvalitetnejših kadrov, mladi pa bodo s tem lažje prišli do prve zaposlitve. Zvišujejo se priznani odhodki za stroške reprezentance in za stroške nadzornega sveta oziroma organa, ki opravlja funkcijo nadzora. Gre za delno priznane odhodke, ki se dvigujejo s 50 % na 60 %. Uvaja se prehodno obdobje za ugodnejše upoštevanje davčnega odhodka pri rezervaciji za pokojnine, odpravnine in jubilejne nagrade. Gre za prehodno določbo, ki velja za obdobje petih let. Predlog zakona o davku od dohodkov pravnih oseb zagotavlja preglednejše in pravičnejše obdavčenje, kar je ključnega pomena za dodatno spodbudo h gospodarskemu okrevanju po epidemiji covida-19. V Slovenski demokratski stranki bomo Predlog zakona o davku od dohodkov pravnih oseb seveda podprli. Hvala.","Lep Šimenko, Suzana",2021-07-12 00:00:00,"Gre za vlaganje v računalništvo v oblaku, gre za vlaganje v umetno inteligenco, gre za okoljsko prijazne tehnologije, čistejši javni in zasebni transport ter energijsko učinkovitost stavb."
ParlaMint-SI_2021-07-12-SDZ8-Redna-24.u122,"Hvala za besedo, podpredsednik. Spoštovani predstavnici ministrstva in kolegice in kolegi! Če bi danes povzela le zadnjo analizo Fiskalnega sveta glede učinka davčne reforme, bi, mislim da, že vse povedala. Osnovno sporočilo Fiskalnega sveta ob analizi ukrepov davčne reforme – ta analiza je v bistvu na podlagi sklepa Komisije za nadzor javnih financ – je resno opozorilo, da bo davčna reforma imela velik vpliv na javne finance, vendar na žalost negativen učinek. Kljub temu da ima današnji Predlog zakona o spremembah in dopolnitvah Zakona o davku od dohodkov pravnih oseb minoren učinek na javne finance, okoli 87 milijonov letno, pa imajo ostali zakoni, ki so v paketu davčne reforme, tudi zakon o debirokratizaciji, ki nas še čaka, ogromne negativne posledice za proračun. Koalicija je predlagala, da bi se vsi zakoni o davčni reformi obravnavali po nujnem postopku, a predlog ni dobil zadostne večine. Razlog naj bi bil, da bodo, če ti zakoni ne bodo sprejeti, nastale težko popravljive posledice za državo. Mislim, da je za take zakone, ki so tako pomembni in ki se naslavljajo kot davčna reforma, pa le potrebno nekoliko več časa in razprave in vključiti vse deležnike, ki se jih tiče ta reforma. Zato menim, da je pravzaprav ravno obratno, da bo sprejetje teh predlogov povzročilo težko popravljive posledice za javne finance in za državo Slovenijo, na kar opozarja tudi varuh javnih financ, to je Fiskalni svet. Vlada pravi, da bo izpad prihodkov nadomestila tako, da bodo ljudje z večjim razpoložljivim dohodkom več trošili. Je že res, da so se v zadnjem letu in pol vloge na bankah povečale za okoli 2 milijardi, se pravi ljudje imajo več kot 2 milijardi več na svojih računih, ker so v tem času, ko je covid kriza, pravzaprav varčevali, vendar pa je nerealno pričakovati, da se bo to zgodilo v takih številkah, kot jih te reforme predvidevajo. Tudi Umar pravi, da, citiram: »Je zanašanje na to, da se bo povečala potrošnja, zelo negotovo, zato bi bilo potrebno tovrstne posege kombinirati z ukrepi za zagotovitev vzdržnosti javnih financ. Za stabilnost davčnih prihodkov je treba upoštevati vse vidike, ker sicer se lahko kmalu pojavijo potrebe po dvigu nekaterih drugih davkov.« Konec navedka. Jaz pa bi tu še dodala, da ne samo, da se lahko v bližnji prihodnosti dvigujejo davki, lahko se zmanjšujejo tudi pridobljene pravice, kar pomeni manj za zdravstvo, šolstvo, socialo. Kako bo Vlada dosegla izpad teh prihodkov, tudi ne vemo, ker ni naredila nobenih izračunov, ki bi dokazovali nevtralizacijo javnega finančnega učinka na saldo državnega proračuna. Se pravi, nihče ne ve, kako bo približno milijardo oziroma milijardo 52 v štirih letih pridobila Vlada nazaj v proračun. Tudi na to zelo resno opozarja Fiskalni svet. Pa poglejmo samo nekaj številk, ki govorijo, koliko nas bo stal posamezni zakon. Recimo samo zakon o spremembah in dopolnitvah Zakona o dohodnini bo v letu 2022 prinesel 247 milijonov manj v državni proračun, leta 2025 že 846 milijonov. Če govorimo o zakonu o spremembah, o katerem razpravljamo danes, o dopolnitvah Zakona o davku od dohodkov pravnih oseb, je približno 27 milijonov letno, Zakona o davku na dodano vrednost 14 milijonov evrov. Če pa govorimo še potem kasneje o zakonu o debirokratizaciji, kjer je javnofinančni učinek od 50 do 165 milijonov manj v proračunu, pomeni, da bodo vsi ti davčni zakoni, ki nas čakajo, v letu 2025 skrčili proračun za milijardo 52. Mislim, da govorimo o ogromnih številkah. In govoriti, da bo to prinesla nazaj samo večja potrošnja ljudi, je milo rečeno res smešno. Vlada Janeza Janše se v času covid krize in velikega javnega dolga torej loteva zniževanja davkov z davčno reformo. Gre za te tri novele, smo rekli, zakona o dohodnini, davka na dohodek pravnih oseb ter DDV, ki naj bi z znižanjem davkov prinesle več v blagajno. Vse te tri novele ponovno niso bile usklajene s socialnimi partnerji, vse je šlo mimo Ekonomsko-socialnega sveta in ne nazadnje povzročajo ogromno dodatno luknjo v proračunu, in to ne samo začasno, ampak dolgoročno. Morda je kreativno računovodstvo ministra za finance gospoda Širclja lahko uporabno na podjetniški ravni, vsekakor se pa na državni ravni to ne bo izšlo. Naj spomnim, da je lani proračunska luknja znašala več kot 3 milijarde evrov, od tega se le 70 % te luknje nanaša na ukrepe v zvezi s covidom. Letošnja proračunska luknja naj bi bila skoraj 4,2 milijarde evrov, ne vem, lahko da bo tudi višja, samo na današnji dan imamo manko v blagajni 2,1 milijarde, pa vemo, katerega smo, 12. julija. Da ne bo samo kritika ali pa, jaz temu rečem, pozitivna kritika, današnji predlog zakona prinaša seveda tudi predloge, ki jih pozdravljam. Gre za spremembe, kot so v 10. členu: »Če zavezanec na novo zaposli osebo, mlajšo od 29 let, ali osebo, starejšo od 55 let, ali jo zaposli iz poklica, za katerega na trgu dela ni dovolj kadra glede na potrebe delodajalcev.« To vsekakor podpiram, saj se s tem širi obseg olajšave za zaposlovanje, in sicer za zaposlovanje oseb s poklici, za katere na trgu ni dovolj kadra. Naslednja rešitev je tudi recimo 11. člen, kjer gre za zmanjšanje davčne osnove v višini 40 % zneska, ki predstavlja vlaganja v digitalno preobrazbo in zeleni prehod, se pravi računalništvo v oblaku, umetno inteligenco in velepodatke, okolju prijazne tehnologije. Tudi to je dobra rešitev. 12. člen, kjer zvišujejo olajšavo z 20 % na 80 za sprejem vajenca, dijaka ali študenta za praktično delo v strokovnem izobraževanju, to je super ukrep. Vemo, da podjetja težko sprejemajo študente oziroma dijake na prakso, tako da bo to sigurno pospeševalo, da bodo podjetja zainteresirana. Potem tudi 13. člen, ki določa višjo olajšavo za donacije in tako naprej. Tako da v tem predlogu zakona je seveda tudi kar nekaj dobrih rešitev, ki jih v LMŠ podpiramo. Ampak pri vsem tem je vseeno potrebno poudariti, da na žalost ta vlada skrbi le za odhodkovno stran, nič pa za prihodkovno. Tudi Fiskalni svet opozarja na to. Namreč, večji del prihodkov, ki jih Vlada predvideva, se nanaša le na predvideno večjo gospodarsko rast in BDP naj bi v povprečju nominalno naraščal po stopnji 5 %, kar je absolutno premalo, da bi lahko pokrili vse dodatne obveznosti, ki jih nalagamo z vsemi temi zakoni. Ta rast bi morala biti še vsaj za od 1,5 do 2 odstotni točki višja. Že ta 5-odstotna gospodarska rast je po ocenah različnih institucij preoptimistična. Verjetno, skorajda sem prepričana, da tudi sam minister za finance ne verjame vsem tem napovedim. Predlagane davčne reforme bodo po modelskih ocenah Fiskalnega sveta dolg sektorja država kumulativno povečale za od 4 do 14 odstotnih točk BDP. To res niso zanemarljive številke, sploh če vemo, kakšen javni dolg trenutno že imamo. S tem da je potrebno še spomniti, da nas poleg davčne reforme čaka še uvedba socialne kapice, ta ukrep bo letno zmanjšal za 100 milijonov pokojninsko blagajno in najmanj za 65 milijonov zdravstveno blagajno. Nadgradnja davčnega sistema iz naslova dohodnine bo zmanjšala prihodke samo v letu 2022 za 247 milijonov. Potem vemo, da imamo zakon o investicijah v Slovensko vojsko, ki nas letno stane 145 milijonov, čaka nas dolgotrajna oskrba, kjer naj bi proračun kril celoten strošek dolgotrajne oskrbe, kjer potrebujemo dodatnih 300 milijonov, in pa ne nazadnje še demografski sklad, ki bo tudi drastično zmanjšal znesek iz naslova dividend v proračunu, odvisno seveda od gospodarske rasti posameznega leta, ampak cirka od 150 do 200 milijonov letno. In še enkrat, da ponovim. Medtem ko bo državni proračun lani in letos zabeležil rekorden manko, je pač Vlada pripravila sveženj davčne zakonodaje, s katero boste davčno razbremenili plače in dohodke od kapitala in s tem povzročili dodatno luknjo v proračunu. Pri tem moram spomniti, in je predvsem zanimivo dejstvo, da ste bili še pred desetletjem SDS, ko je bila Slovenija v hudi gospodarski in finančni krizi, zagovorniki varčevanja in čim manjšega zadolževanja. V državo ste klicali trojko, skupino institucij, v kateri so bili Evropska komisija, Evropska centralna banka in tudi IMF. Danes pa je popolnoma drugače, ne govorimo več o milijonih, ampak milijardah, in to milijarda gor, milijarda dol in nikome ništa. V LMŠ nimamo nič proti davčnim spremembam. Seveda so potrebne, davčna zakonodaja je živa stvar. Tudi sami smo v vladi Marjana Šarca sprejeli mini davčno reformo, vendar pa je potrebno vse spremembe, povezane z davčnim prestrukturiranjem, obravnavati celovito. Zaradi vseh teh ukrepov bo Slovenija, ker se bo morala dodatno zadolževati, prihodnje pretresanje na finančnih trgih lahko pričakala zelo oslabljeno. Glavni problem dolga je predvsem, da je zanj potrebno plačevati obresti. S tem se zmanjšujejo razpoložljiva sredstva za druge namene, ki omogočajo delovanje socialne države. Trenutno so res časi, ko so obresti res zelo nizke, tudi po negativni obresti, in se je Slovenija zadolževala, pa ne samo Slovenija, s čimer pravzaprav ves čas ta vlada opravičuje zadolževanje in trošenje javnega denarja. Vendar, vedeti moramo, da ta denar ne bo vedno tako poceni in tudi bonitetne ocene, ki vplivajo na ceno denarja, ne. Slovenija mora tudi vsako leto refinancirati od 2 do 3 milijarde posojil. Takrat bodo drugi časi in tveganje, da spet postanemo tarča finančnih trgov, ni zanemarljivo. Poleg tega je pa potrebno tudi povedati dejstvo, da poceni zadolževanje ni le domena ali dobro upravljanje vlade Janeza Janše, ampak je posledica ekspanzivne politike Evropske centralne banke in ne posledica vladnih ukrepov. Zato je povečanje dolga v krizi potrebno učinkovito izkoristiti za krepitev gospodarskega potenciala za izdatke, ki prinašajo dodano vrednost, investicije, ki bodo v prihodnosti prinašale gospodarsko rast za poslovanje, konkurenčnost, ne pa za tekoče izdatke, plače, transfere, predrago zaščitno opremo, neuporabne ventilatorje. V LMŠ na to ves čas opozarjamo. Ta vlada, kot sem že povedala, skrbi le za odhodkovno stran, nič pa ne naredi na prihodkovni strani. In skrbi le za predvolilno ekonomijo oziroma se gre finančno huliganstvo. Po domače to pomeni, da bo zmanjkalo denarja slej ko prej, morda za plače, zdravstvo, izobraževanje, za pridobljene pravice. Čemu se bomo odrekli takrat? Bomo videli. Gre za nepremišljene in nerazumne predloge sprememb davčne zakonodaje, na kar opozarja več institucij, predvsem Fiskalni svet in Umar. Poleg tega pa pravzaprav epidemije še ni konec, Vlada že napoveduje tretji val, gre le še za vprašanje datuma. Predsednik Vlade je v ponedeljek tudi napovedal lockdown v septembru, po drugi strani pa minister za gospodarstvo gospod Počivalšek pravi, da si ne moremo privoščiti še enega lockdowna. S tem se tudi jaz strinjam in ne vem, kaj se bo zgodilo, ko bodo nehali veljati vsi ti ukrepi, ki zdaj blažijo posledice pandemije, morebitno zaprtje gospodarstva, ponovni lockdown. Slej ko prej se bodo začeli, ko bodo nehali veljati ti ukrepi, tudi stečaji zombi podjetij, brezposelnost, to je dejstvo. Že zdaj vsi ti zakoni, ki jih obravnavamo, ki so kot paket davčne reforme, predstavljajo dodatno tveganje za vzdržnost javnih financ na srednji rok, da ne naštejem še vseh PKP, ki smo jih sprejeli, v katerih so tudi ukrepi, ki nimajo nobene zveze s covid krizo. Če dam samo za lažjo predstavo, koliko je ta vlada že zadolžila vsakega državljana. Letos bo presegal ta znesek že 20 tisoč evrov, vsak posamezni državljan je zadolžen za več kot 20 tisoč evrov, če povzamemo posameznega delovno aktivnega državljana, se pa ta znesek zviša na 42 tisoč 400 oziroma krepko več kot 42 tisoč 400 evrov. Zato se tu vprašam, ali je zdaj res čas za zniževanje davkov. Protikoronski ukrepi so precej napihnili državni dolg, obrestne mere so sicer trenutno res nizke, a to ne bo trajalo v nedogled. Popravki se bodo slej ko prej zgodili in ta dolg bo treba enkrat vrniti. Vsi vemo, da nobeno kosilo ni zastonj, in tudi evropska nepovratna sredstva, ki jih bomo črpali iz Sklada za okrevanje in odpornost, bomo vračali z bodočimi davki. V tem trenutku bi se Vlada nujno morala ukvarjati z razvojnim in zelenim prebojem ter digitalizacijo, namesto da epidemijo in predvolilni čas izkorišča za uveljavljanje škodljivih predlogov, ki delujejo kot predvolilni bombončki, in se gre predvolilno ekonomijo. Proračun ni samopostrežna trgovina. To, da ta vlada plačuje s kreditno kartico državljank in državljanov, je za mene osebno nedopustno, zato pri samem glasovanju zakona ne bom podprla.","Zabret, Andreja",2021-07-12 00:00:00,"Naslednja rešitev je tudi recimo 11. člen, kjer gre za zmanjšanje davčne osnove v višini 40 % zneska, ki predstavlja vlaganja v digitalno preobrazbo in zeleni prehod, se pravi računalništvo v oblaku, umetno inteligenco in velepodatke, okolju prijazne tehnologije."
ParlaMint-SI_2021-06-15-SDZ8-Izredna-77.u2,"Hvala za besedo, spoštovani gospod predsednik. Drage kolegice in kolegi! Kandidat za ministra Marjan Dikaučič se je Odboru za pravosodje kot pristojnemu delovnemu telesu za področje pravosodja predstavil 10. junija 2021 ter odgovarjal na vprašanja članic in članov odbora. V uvodni predstavitvi je povedal, da se zaveda, da bo njegov mandat trajal največ eno leto, pri čemer je program dela Ministrstva za pravosodje večinoma že določen, predvsem s predsedovanjem Republike Slovenije Svetu Evropske unije ter z načrtovanimi oziroma že začetimi projekti iz koalicijske pogodbe. Pri svojem delu bo ravnal odgovorno, saj se zaveda, da je za vladavino prava ključnega pomena prav pravosodje, ki naj v središče postavi človeka in skupnost. Kot ključne prioritete svojega ministrovanja je poleg navedenega izpostavil zaščito človekovih in otrokovih pravic, etično uporabo umetne inteligence in ozaveščanje o pomembnosti preprečevanja sovražnega govora, predvsem na spletu. Nadaljeval bom z začetimi investicijskim projekti in digitalizacijo pravosodja. Pozornost bom med drugim namenjal tudi potrebni reorganizaciji dela sodišč, predolgemu trajanju postopkov s področja pranja denarja in gospodarskega kriminala, izboljšanju kazenskega pregona ter prenovi insolvenčne zakonodaje. Kandidat za ministra je poudaril, da se o vprašanju povezanih s postopkom imenovanja evropskih delegiranih tožilcev iz Republike Slovenije do njegovega zaključka zaradi že napovedanih pravnih sredstev ne bo izrekel. Vlogo ministrstva za pravosodje razume predvsem kot arbitra, ki naj skrbi za uravnotežen dialog med različnimi interesi. Z zagotavljanjem primerih normativnih materialnih in drugih pogojev za delo vseh pravosodnih deležnikov bo prispeval k njegovemu še bolj učinkovitemu in kakovostnemu delu in s tem delovanju pravne države, večjemu zaupanju ljudi v pravosodje ter ugledu Republike Slovenije v svetu. V razpravi so opozicijske poslanke in poslanci izražali nezadovoljstvo ob podani predstavitvi, ki naj ne bi dala zadovoljivih informacij o kandidatu, njegovih izkušnjah in usposobljenosti za ministrski položaj. Zanimala jih je njegova dosedanja karierna pot, pri čemer so izpostavili več podjetij v katerih kandidat za ministra po javno dostopnih informacijah nastopa v vlogi ustanovitelja ali direktorja. [[nerazumljivo]]njihovo delovanje daje vtis veriženja podjetij oziroma pranje denarja. Menili so, da številna opozorila pravosodnih in drugih organov o nedopustnih pritiskih trenutne vlade na njihovo delovanje kaže na to, da je vladavina prava v Republiki Sloveniji ogrožena, zato so kandidata pozvali naj se opredeli tako o zakonitosti dosedanjega postopka imenovanja evropskih delegiranih tožilcev iz Republike Slovenije kot tudi v postopkih imenovanja oziroma napredovanja državnih tožilcev, ki so z nastopom te Vlade zastali. Opozarjali so, da je preostanek mandata kratek za pripravo kvalitetne prenove insolvenčne in kazenske procesne zakonodaje. Zanimalo jih je tudi mnenje kandidata glede položaja pravosodnih policistov, zaščite žvižgačev in pomanjkanje izvedencev klinične psihologije ter morebitnih potrebnih sprememb na področju odvzema premoženja nezakonitega izvora. Koalicijske poslanke in poslanci so predstavitev pohvalili kot celoviti in verodostojno, saj izraža kandidatovo vizijo in prioritete ter zastavlja jasne cilje za nadaljnje delovanje Ministrstva za pravosodje. Opozorili so na lani sprejeto priporočilo Odbora za pravosodje, da naj Ministrstvo za pravosodje s ključnimi deležniki izvede posvet ob delovanju ustavnega sodišča ter na priporočilo Vladi, da naj se omogoči javna objava vseh pravnomočnih sodb sodišč vseh stopenj. Zanimala jih je tudi priprava novega predloga zakona o varstvu osebnih podatkov ter njegovo mnenje glede odgovornosti sodnikov in državnih tožilcev, ki so pri svojem delu kršili človekove pravice ter glede dolgotrajnih sodnih postopkov, ki pomenijo kršitev pravic do sojenja v razumnem roku in posledično drugih procesnih pravic. Kandidat za ministra je v dogovorih na izražena mnenja in zastavljena vprašanja povedal, da je trenutno zaposlen pri odvetniku, v omenjenih podjetjih pa že dalj časa ne sodeluje niti v njih ni imel odločilne vloge, tako, da njihovega trenutnega poslovanja ne more komentirati. V času njegovega sodelovanja pa zagotovo niso izvajale očitanih nepravilnosti. Prav tako je poudaril, da se zaveda pomena avtonomije državnega tožilstva, zato si bo prizadeval za čim prejšnje imenovanje novih državnih tožilcev. Poudaril je še, da bo kot minister za pravosodje in kot član vlade vedno deloval zakonito in transparentno. Odgovoril je tudi na druga zastavljena vprašanja kot je razvidno iz poročila. Po končani predstavitvi je Odbor za pravosodje s 7. glasovi za in 6. glasovi proti sprejel mnenje predstavitev Marjana Dikaučiča kot kandidata za ministra za pravosodje je bila ustrezna.","Pavlin, Blaž",2021-06-15 00:00:00,"Kot ključne prioritete svojega ministrovanja je poleg navedenega izpostavil zaščito človekovih in otrokovih pravic, etično uporabo umetne inteligence in ozaveščanje o pomembnosti preprečevanja sovražnega govora, predvsem na spletu."
ParlaMint-SI_2021-06-15-SDZ8-Izredna-77.u4,"Predsednik, hvala lepa. Spoštovani kolegi poslanci, poslanke! Po odstopu gospe Lilijane Kozlovič s funkcije ministrice za pravosodje konec meseca maja je predsednik Vlade Janez Janša predsedniku Državnega zbora Igorju Zorčiču 4. junija 2021 poslal dopis, v katerem je kot kandidata za novega ministra za pravosodje predlagal gospoda Marjana Dikaučiča. Naj uvodoma izpostavimo, da gospod Dikaučič, ki ima opravljen tudi pravniški državni izpit pravni strokovnjak na svojem specializiranem področju stečajne zakonodaje hkrati pa ne sodi v nobeno od pravniških omrežij, kar je zelo dober signal, da bo kot pravosodni minister deloval brez pritiskov in da se bo neobremenjeno lahko posvečal pravosodnemu resorju. Kandidat za ministra se je 10. junija 2021 predstavil Odboru za pravosodje ter odgovarjal na vprašanja članic in članov. Kandidat je že na začetku svoje predstavitve dejal, da se zaveda, da bo njegov mandat trajal največ eno leto in izpostavil, da je program dela Ministrstva za pravosodje večinoma že določen predvsem s predsedovanjem Republike Slovenije Sveta Evropske unije ter da se bo posvetil končanju predvidenih zakonskih rešitev, ki so del koalicijske pogodbe. Pri svojem delu bo ravnal odgovorno, saj se zaveda, da je za vladavino prava ključnega pomena prav pravosodje, ki naj v središče postavi človeka in skupnost. Ob tem je izpostavil, da se bo kot minister posebej zavzemal za avtonomijo pravosodja. S pripravo strategije pravosodja do leta 2030 se bo kandidat prizadeval za pravosodni sistem po meri človeka, ki naj služi pravičnosti in ljudem. S tem se velja samo strinjati še posebej glede delo sodišč in sodnikov. O teh javno seveda pričakuje, da bodo brez izjeme sodili po zakonih in Ustavi Republike Slovenije, da bodo pri svojem delu neodvisni in da bodo njihove sodbe seveda kakovostne. Kot ključne prioritete svojega bodočega ministrovanja je kandidat izpostavil tudi zaščito človekovih in otrokovih pravic, etično uporabo umetne inteligence in ozaveščanje o pomembnosti preprečevanja sovražnega govora tako na spletu kot tudi sicer v realnem, javnem življenju. Te napovedi so verjetno zelo naklonjeni tudi Vrhovnem državnem tožilstvu, saj po sprejeti politiki pregona je ena od prednostnih nalog tožilstva ravno obravnava kaznivega dejanja javnega spodbujanja sovraštva, nasilje ali nestrpnosti po 297. členu Kazenskega zakonika. Kandidat za ministra bo seveda nadaljeval tudi z že začetimi investicijskimi projekti in digitalizacijo pravosodja. Pozornost bo med drugim namenjal tudi potrebni reorganizaciji dela sodišč, obvladovanju pripada z [[nerazumljivo]]pravnem sodišču, predolgemu trajanju postopkov s področja pranja denarja in gospodarskega kriminala ter izboljšanje samega kazenskega pregona. Z zagotavljanjem primernih normativnih, materialnih in drugih pogojev za delo vseh pravosodnih deležnikov bo prispeval k njihovem še bolj učinkovitemu in kakovostnemu delu in s tem delovanju pravne države k večjemu zaupanju ljudi v pravosodje ter ugled Republike Slovenije v svetu. Kandidat je izrazil zadovoljstvo, da se je Republika Slovenija odločila za sodelovanje v evropskem javnem tožilstvu a je hkrati glede zakonitosti postopka o imenovanju evropskih delegiranih tožilcev iz Slovenije opozoril, da se do tega ne more opredeljevati, saj bi njegovo stališče ob napovedani uporabi pravnih sredstev lahko pomenilo nedopustno prejudiciranje njegove izida. Zaveda se tudi pomena avtonomije Državnega tožilstva, zato si bo prizadeval za čim prejšnje imenovanje novih državnih tožilcev. Spomnil je tudi pomembno novelo Zakon o Državnem tožilstvu, ki določa, da je za zavrženje ovadbe pri kaznivem dejanju katerega predpisana kazen znaša več kot 3 leta zapora po novem potreben tudi sopodpis predstojnika tožilstva. Kandidat je glede spremembe zakonodaje na posameznih področjih izpostavil prenovo insolvenčne zakonodaje, da se bo izboljšala zaščita poštenih podjetnikov in seveda ohranitev zdravih gospodarskih jeder in s tem tudi delovna mesta. Zavzel se bo tudi za pripravo novega Zakona o kazenskem postopku, prizadeval se bo tudi za primerljivost položaja pravosodnih policistov s samimi policisti. Posvetil se bo tudi spremembah Zakona o Sodnem svetu in bo pristopil k odpravi anomalij v disciplinskih postopkih zoper sodnike. Hkrati si bo prizadeval za pravočasen sprejem ustrezne zakonodaje glede zaščite žvižgačev, pristopil pa bo tudi k proučitvi potrebe po spremembi Zakona o odvzemu premoženja nezakonitega izvora. Prizadeval se bo tudi za čim prejšnjo pripravo novega krovnega zakona varstvo osebnih podatkov, pri čemer se splošna Uredba Evropske unije o varstvu osebnih podatkov uporablja v našem pravnem redu seveda neposredno. Glede delovanja Ustavnega sodišča je kandidat povedal, da bo potrebnih v zakonskih spremembah spoštoval mnenja strokovnjakov, odločbe Ustavnega sodišča pa je treba spoštovati in jih tudi realizirati. Strinjam pa se tudi s predhodnim predlogom Odbora za pravosodje, da Ministrstvo za pravosodje organizira strokovno razpravo na temo delovanja Ustavnega sodišča in poroča matičnemu odboru o njegovih ugotovitvah. Tudi objava pravnomočnih sodb je po njegovem mnenju pomembna za krepitev sodne prakse in zaupanja v sodstvo. Hkrati pa je izpostavil, da bo tudi digitalizacija sodstva prinesla večjo preglednost dela sodišč ter bo tudi strankam omogočila lažji in hitrejši dostop do sodišč. Ravno to je po oceni Poslanske skupine SDS eden izmed korakov do tega, da bo tudi v praksi pravosodni sistem po meri človeka oziroma državljana. Glede pomanjkanja izvedencev klinične psihologije je napovedal, da boste k reševanju te problematike skupno nastopila tako Ministrstvo za pravosodje kot Ministrstvo za zdravstvo. V Poslanski skupini SDS ocenjujemo, da je predstavitev kandidata bila izčrpna, celovita, dostojna in predvsem verodostojna. Gospod Dikaučič je na predstavitvi prečesal praktično vsa relevantna področja in podsisteme, ki spadajo pod pravosodni resor, ponudil tudi rešitve, se pravi, neizčrpane možnosti na posameznem obravnavanem področju. Predstavitev Marjana Dikaučiča kot kandidata za ministra je navsezadnje tudi večina članov Odbora za pravosodje ocenila kot ustrezno in sklepoma seveda tudi poslanska skupina SDS bo danes kandidata za pravosodnega ministra gospoda Marjana Dikaučiča soglasno podprla. Hvala.","Kaloh, Dejan",2021-06-15 00:00:00,"Kot ključne prioritete svojega bodočega ministrovanja je kandidat izpostavil tudi zaščito človekovih in otrokovih pravic, etično uporabo umetne inteligence in ozaveščanje o pomembnosti preprečevanja sovražnega govora tako na spletu kot tudi sicer v realnem, javnem življenju."
ParlaMint-SI_2021-06-15-SDZ8-Izredna-77.u12,"Spoštovani predsedujoči, spoštovani kandidat za ministra, cenjeni zbor! Na današnji seji Državnega zbora bomo glasovali o kandidatu za ministra za pravosodje, Marjanu Dikaučiču. Na zaslišanju je kandidat predstavil svoj pogled na pravosodje kot tudi glavne prioritete katerim bo posvečal največ pozornosti v primeru izvolitve na funkcijo ministra za pravosodje. Kot smo lahko slišali, bodo zaradi predsedovanja in relativno kratkega mandata aktivnosti Ministrstva za pravosodje osredotočene predvsem na izpolnjevanje preostalih še neuresničenih koalicijskih zavez, pripravo zakonodaje nujno potrebne za implementacijo sodb Ustavnega sodišča ter na nadaljevanje ostalih pomembnih projektov tega mandata. Kandidat se bo v obdobju svojega ministrovanja zavzemal za zaščito človekovih in otrokovih pravic, za etično in človeku prijazno uporabo umetne inteligence, za boj proti sovražnemu govoru, za nadaljnjo digitalizacijo pravosodja in za številne druge ambiciozno zastavljene ciljne projekte. Hkrati pa bo z ekipo strokovnjakov na Ministrstvu za pravosodje svoj čas posvetil pripravi strategije pravosodja do leta 2030, katere glavni cilj je narediti slovensko pravosodje še bolj v službi uporabnika, še bolj učinkovito ter zaupanja vredno. V SMC kandidatovo predstavitev ocenjujemo kot celovito, prepoznane kljune teme pa kot prave, saj odražajo jasne cilje za nadaljevanje delovanja ministrstva za pravosodje. V SMC smo ponosni na vse kar je nekdanji ministrici mag. Lilijani Kozlovič uspelo realizirati v dobrem letu ministrovanja, kajti realiziranih je bilo bistveno več ciljev kot je bilo zastavljenih v koalicijskem sporazumu. V prvem letu mandata ministrice mag. Kozlovič je bilo delo na Ministrstvu za pravosodje prilagojeno razmeram, ki so nastopile ob razglasitvi epidemije. Korenito je bilo digitalizirano pravosodje, da je postalo dostopnejše in posledično prijaznejše za vse končne uporabnike, sprejeti so bili zakoni, ki zagotavljajo več pravic za najranljivejše skupine, pripravljeni so bili ukrepi za večjo dostopnost, učinkovitost in transparentnost pravosodja ter odpravljanje nekaterih nepotrebnih birokratski postopki, ki uporabnikom prinašajo prijaznejše storitve. Številni zakoni kot so novela Zakona o kazenskem postopku, novela Zakona o Državnem tožilstvu, novela Kazenskega zakonika, novela Zakona o integriteti in preprečevanju korupcije, novela Zakona o izvršitvi in zavarovanju in številni drugi pričajo o prodornosti Ministrstva za pravosodje pod vodstvom ministrice iz vrst SMC. Nič manj ne pričakujemo od kandidata za ministra Marjana Dikaučiča, za katerega verjamemo, da se bo s pomočjo izkušene ekipe učinkovito spopadel z vsemi izzivi, ki so pred njim. Kandidat Dikaučič je v svoji temeljiti predstavitvi pokazal, da kratkotrajnost mandata ne vpliva na njegovo široko vizijo, ki jo ima za pravosodni sistem. S tem je pokazal tudi, da ima dovolj izkušenj, da dobro pozna delovanje sistema in predvsem, da pozna težave pravosodja iz prakse. V Stanki modernega centra na prvo mesto strategije razvoja postavljamo izhodišče, da mora pravosodje v središče postaviti človeka in skupnost. Verjamemo v pravosodni sistem po meri človeka, ki služi pravičnosti in ljudem, in od tega ne odstopamo. Če citiram besede kandidata, lahko povem, da je ne glede na vse negativne plati trenutnega političnega okolja pomembno, da odgovornost prevzamejo tudi ljudje, ki jim je namesto političnega boja pomembno državotvorno sodelovanje pri oblikovanju takega družbenega okolja, v katerem bi si želeli živeti. Ne glede na to, da bo kandidat vodenje ministrstva prevzel v napetih razmerah, ki bodo zaznamovane predvsem v luči predsedovanja Republike Slovenije Svetu Evropske unije, smo v SMC prepričani, da bo tekom ministrovanja prav to njegovo vodilo. Hkrati pa verjamemo, da se bo zavzemal za avtonomno pravosodje in za vladavino prava, predvsem pa smo prepričani, da bo svoje delo opravljal zakonito in transparentno. Hvala.","Žnidarič, Mojca",2021-06-15 00:00:00,"Kandidat se bo v obdobju svojega ministrovanja zavzemal za zaščito človekovih in otrokovih pravic, za etično in človeku prijazno uporabo umetne inteligence, za boj proti sovražnemu govoru, za nadaljnjo digitalizacijo pravosodja in za številne druge ambiciozno zastavljene ciljne projekte."
ParlaMint-SI_2021-11-19-SDZ8-Redna-27.u212,"Najlepša hvala. Spoštovana profesorica dr. Simona Kustec, ministrica za šolstvo Republike Slovenije, spoštovani kolegice in kolegi! Pred nami imamo zgodovinsko groteskno neutemeljeno interpelacijo zoper eno najuspešnejših ministric za vzgojo in izobraževanje ali šolski sistem v Republiki Sloveniji, kar danes dokazujejo izjemne številke. Ministrica, ki je v obdobju, ko Slovenija tudi predseduje Evropski uniji, razpeta med Brusljem, razpeta med reševanjem covid krize, razpeta v delovanju in popravljanju številnih zakonov ali zakonskih novel na področju vzgoje in izobraževanje, je oseba, ki je dokazala in pokazala, da to ravno, kar mi očitate, malo prej kolegica Meira Hot, da ženske zmorete marsikaj potrpeti, tudi, lahko bi rekel, mi temu rečemo na Štajerskem, zelo glasen govor ali dretje, bi rekel na Štajerskem, tukaj v parlamentu. In najhujše ste baje ženske proti ženskam, moški tega skoraj ne zmoremo, ravno v takih zadevah. Jaz verjamem ministrica, da ste skupaj s prof. dr. Slavincem, fizikom, imate izjemen kabinet, izjemnega strokovnjaka tudi, da ste prišli v gnezdo SD, v gnezdo, kjer ni bilo nobenih velikih projektov, ampak samo študije, kot je to bilo na kulturi, tako kot je bilo to na ostalih ministrstvih. Velike študije, zapravljeni veliki milijoni in ničesar na terenu. Cel čas te interpelacije sem poslušal, lahko bi rekel, eno intelektualno zatohlost slovenske realnosti, ki vedno vztraja. Na eni strani vsaka druga beseda »mi smo za javnost«, »mi podpiramo javno šolstvo«. Vi ga res podpirate, ampak fizično podpirate, tako kot človek podpira koga. Ampak podpira pa lahko ministrica skupaj z vlado, skupaj s sodelavci, pripravila je projekte, lahko bi rekel, razpršenih od Prekmurja, Goričkega, do Kočevja, do Gorenjske in tako naprej, po celi Sloveniji in je dokazala, da so vsi otroci res za njo, za to vlado enakovredni v Sloveniji. Popolnoma vsi bi in si želimo, da imajo enake možnosti za svoj vzgojno-izobraževalni proces. To dokazujemo in to so realne številke, preko katerih ne boste ubežali. Najhuje je, ko poslušam to intelektualno zatohlost, ko primerjate neko delno zasebno šolstvo z nekimi izjavami, etiketami, kot da je to nekaj slabega. Večina mladih beži v tujino potem na zasebne šole, ki predstavljajo neko višjo kakovost. Dejansko dokazano. Spet pika, ne rabimo dalje nadaljevati. Tu ste omenjali spoštovanega akademika, rednega profesorja dr. Toplaka, ki je siva eminenca na tem področju, eden najuspešnejših, tudi dekanov, rektorjev mariborske univerze, človek ki je postavil pomembno institucijo, Alma Mater, človek ki je zaoral ledino na številnih procesih vzgoje in izobraževanje z novimi pristopi in z najboljšimi znanstvenoraziskovalnimi konferencami umetne inteligence v 21. stoletju. To si poglejte, pridite v Maribor in si to poglejte. Potem spoštovanega profesorja dr. Rončeviča ponovno obmetavate s posebnimi etiketami, ponovno gre za izjemnega posameznika z izjemno akademsko kariero. Potem seveda dr. Jambreka kot vedno, profesorja, soavtorja Ustave, enega velikih slovenskih, vrhunskih pravnikov, seveda dolga leta tudi šolan v tujini. Zanimivost je, ko govorite o njegovi univerzi ali pa fakulteti, deset najbolj pomembnih ali pa najbolj prodornih pravnikov, ki so bili ravno v tem tednu izbrani, trije predavatelji, trije profesorji prihajajo ravno med najbolj vplivnimi pravniki in ravno iz Evropske pravne fakultete. Navadno, tudi v času Marije Terezije, ko me je prej kolega Trček izbral, je tudi Marija Terezija po šolski reformi 1774 ugotavljala, da celo katoliško šolstvo takrat nekoliko zaostaja za protestantskim šolstvom, in je pripeljala ves sistem takratne habsburške monarhije, svetovalce, ki so svetovali, kako urediti potem z vsemi učbeniki, navodilom takratnim ravnateljem, torej tudi po tisti šolski reformi izpeljati vse tiste zadeve, o katerih sem večkrat govoril. Spoštovani kolegi, žal se ugotavlja v vaših razpravah ena ozkost, zaprtost neke Slovenije, tipičen monopol, ki je začel razpadati. Razpadati pa je začel zato, ker mi moramo in ministrica z impresivnim življenjepisom, poglejte si, kje vse je ta oseba bila, jaz do zdaj nisem vedel, jaz sem si prej to pogledal, od Brazilije, Konstance, ne vem Duisburga, Nemčije, predavali ste, doživljali različne trke, duhovne trke, različne pristope v vzgojno-izobraževalnem sistemu, zraven nekateri kolegi, ki so prišli do Gradca ali pa do Trsta, razlagajo, kako bi moral izgledati slovenski šolski sistem. Jaz lahko rečem, da ste ohranili zelo dobre živce danes. Zanimivost je tudi, da bi morali biti prisotni, to pomeni, da bi morali fizično hoditi vsaki šoli in vsakemu ravnatelju dobesedno pokazati, kaj naj dela. Potem se sprašujem, zakaj imamo ravnatelje. Ali ni ravnatelj tisti, ki organizira neke sisteme? Potem vam očitajo, da bi vi morali vnaprej vedeti, kaj bo šla neka epidemija. Tega cel svet ne ve, ne ve noben znanstvenik, vi bi pa morali že dva meseca ali pa mesec dni pred počitnicami vedeti, kaj se bo dogajalo 1. septembra. Tega ni. Zato čakaš zadnji teden in ugotavljaš, v katero smer bomo šli. Samo en primer, moja nečakinja študira, je bila sprejeta po 18-ih letih, tretja slovenka, ki je šla na univerzo Harvard. 99-odstotna precepljenost je v tem trenutku, ravno zdaj mi je brat pisal iz Bostona, 99-odstotna precepljenost, trikrat na teden se študenti testirajo. Veste zakaj držijo timsko? Zato ker dokazujejo, da verjamejo v znanost in obratno. Ker bodo oni znanost. Ker bodo oni znanost. Iz njih ne delajo funkcionalno nepismenih, tega, kar bi vi naredili. To je tipični SD-jev pristop za šolski sistem, ker so vedno njihovi tovariši in tovarišice morali poslušati diktat politike, kaj bodo delali in česa ne bodo delali. In to je tako imenovana stroka. To je ta stroka, stroka, ki potem, ko odidejo iz Slovenije, gredo takoj študirat na privatne univerze v tujino, ker v tej resni konkurenci ne bodo uspeli. In to je problem, spoštovani kolegi. Če pogledamo samo te investicije, jaz se vam zahvaljujem. Tudi me je pravkar klical mag. Janez Kramberger, za financiranje, končno, osnovne šole ali pa obnove naše osnovne šole v Lenartu v višini milijon 800. Zahvaljujemo se za projekte v Benediktu, Sveti Trojici, Sveti Ani in Svetem Juriju v Slovenskih Goricah v skupni vrednosti 4,5 milijona. Verjemite mi, da imam v svojem mailu, pa mislim, da tudi kolegi, tudi v SMS-ih številne pozdrave slovenskih županov, županj, ki se vam izredno zahvaljujejo za vse projekte, ki ste jih izpeljali, da ste oseba trdnega zaupanja in verjamete tako v slovensko javno šolstvo kot v nek spopad duhov skupaj z zasebnim šolstvom, ki je nujno potrebno za to, da dobimo tudi poklice za 21. stoletje, kot večkrat govorim, da se bomo lahko spopadli v četrti industrijski revoluciji z globalno konkurenco, spoštovani kolegi in kolegice. In to je bistvo vsega tega. In to je bistvo delovanja prof. dr. Simone Kustec Lipicer. Tipične liberalke, ki bo lahko potem, ko bo odšla iz politike, naprej raziskovala in ugotavljala, kaj pomeni slovenska levica, da to nima nobene zveze z nemškimi ali pa avstrijskimi socialdemokrati, da je to neka odtujena politika, ki je daleč stran od socialne demokracije. Bolj socialnodemokratske vlade, kot trenutno vlada v Sloveniji, ki ima posluh za številne ljudi še nisem srečal. In da končam. Kolegica Meira Hot je govorila čustveno. Zdaj bom jaz povedal čustveno. Jaz bi rabil čustva, Meira Hot, kot so tvoji kolegi jemali brezplačne malice otrokom, ko so tvoji kolegi, Meira Hot, jemali brezplačno financiranje drugega ali pa tretjega otroka v vrtcih pod vašimi vladami in ko so tvoji kolegi odvzeli dodatke – prav ministrica iz tvoje stranke – slepim in slabovidnim otrokom, kjer so staršem pustili samo en dodatek in so potem ti starši šli v posebne pravne zahteve, izgubili in bili ob kakšno hišo in stanovanje. Tudi to smo reševali in bomo reševali probleme. In covid kriza je naplavila nesposobnost leve politike, naplavila je, da mora biti leva politika vsaj deset let v opoziciji, zato da lahko Slovenija naredi resen preboj v evropskem in globalnem prostoru ter postane konkurenčna država, na katero bomo vsi ponosni. Simona Kustec Lipicer, pozitivno ste me presenetili. Še enkrat čestitke! In kot sem danes dejal slovenskim medijem, zame in za večino predstavljate, lahko bi rekel, Marijo Terezijo 21. stoletja, kar se tiče investicij v slovenske šole, v slovenske vrtce, v slovenski šport. Za to se vam osebno, v svojem imenu in tudi v imenu Slovenskih Goric in številnih županov zahvaljujem za vaš prispevek. Pogumna ženska ste vi in pogumno naprej. Najlepša hvala.","Breznik, Franc",2021-11-19 00:00:00,"Toplaka, ki je siva eminenca na tem področju, eden najuspešnejših, tudi dekanov, rektorjev mariborske univerze, človek ki je postavil pomembno institucijo, Alma Mater, človek ki je zaoral ledino na številnih procesih vzgoje in izobraževanje z novimi pristopi in z najboljšimi znanstvenoraziskovalnimi konferencami umetne inteligence v 21. stoletju."
ParlaMint-SI_2021-03-04-SDZ8-Izredna-64.u12,"Hvala lepa, spoštovani predsednik Državnega zbora. Spoštovani kolegice in kolegi, spoštovani predstavniki Vlade! V Poslanski skupini LMŠ nam ni vseeno, kakšna bo naša prihodnost, in ni nam vseeno, kakšna bo prihodnost vseh mlajših generacij. Skrbi nas, kakšna bo kakovost našega življenja, kaj bo z gospodarstvom, kako se bodo razvijala naša podjetja in kakšen bo razvoj nas kot družbe. To so tudi glavni razlogi, da smo s kolegi iz opozicije pripravili Predlog priporočila v zvezi s pripravo nacionalnega Načrta za okrevanje in odpornost. Nacionalni načrt za okrevanje in odpornost si v LMŠ predstavljamo kot nabor projektov, ki sledijo našim razvojnim prioritetam, prioritetam Evropske unije, ki bi jim naša država morala slediti, če seveda želimo v širši skupnosti, katere del smo tudi mi, doseči te skupne cilje. Načrt ne bi smel temeljiti samo na porabi finančnih sredstev, ki so nam danes na voljo in s katerimi bomo, upam, prispevali k okrevanju in nadaljnjemu razvoju slovenskega gospodarstva, ampak bi morali v njem začrtati tudi nove smernice razvoja slovenske družbe za naslednje desetletje. Vsaj tako si želimo v Poslanski skupini LMŠ. Zadnjih nekaj let v Evropi in svetu nasploh odzvanja zavedanje pomembnosti prehoda na zeleno in digitalno področje. Kriza covida-19 je le še bolj izpostavila pomembnost digitalizacije in zelene okoljske iniciative, s poudarkom na solidarnosti tako okoljskega kot podnebnega partnerstva, krožnega gospodarstva in mobilnosti. Možnost in potreba digitalizacije procesov, ki so doslej veljali za klasične, se je izkazala za ključno tako pri šolanju na daljavo kot tudi pri organizaciji dela, ki smo ga prej izključno opravljali recimo v pisarni podjetja. Za našo prihodnost, za naš obstoj in za zmanjšanje posledic podnebnih sprememb ni ključno le to, da si zadamo ambiciozne cilje, ampak je ključno zlasti to, da te cilje začnemo uresničevati. Eno izmed takšnih področij je tudi krožno gospodarstvo, ki je eden izmed temeljev razvojnih sprememb, kakršne sodobno in razvojno naravnana družba zahteva. Pri prehodu v digitalno in zeleno Slovenijo morajo imeti vplivno vlogo celotna družba, politični in gospodarski subjekti, strokovna in laična javnost, državljanke in državljani. Vse našteti lahko s svojim znanjem, inovativnostjo doprinesemo k dvigu kakovosti bivanja in s tem povezanim dvigom dodane vrednosti, o kateri tako radi govorimo. Poglejmo vladni načrt. Ta se predvsem opira na že znano in dokaj varno področje razvoja Slovenije, in sicer infrastrukturo. Mi ji ne nasprotujemo in je vsekakor potrebna, vendar s to pomanjkljivostjo, da vladni predlogi v ničemer ne odstopajo od do sedaj znanega. V opoziciji smo po drugi strani prepričani, da jih je treba korenito dopolniti in nadgraditi ter z njimi zajeti celoten spekter trajnostne mobilnosti. Ponavljam. Vlada ponuja že znan pristop, to je razvoj, če rečem, cestne in primarne infrastrukture; mi pa bi radi dali prednost trajnostni mobilnosti. Žal vladni načrt cestne infrastrukturi namenja dvakrat več sredstev kot trajnostni in železniški. Naj ponovim. Gre za odločitve, ki bodo zaznamovale in začrtale razvoj Slovenije za naslednje desetletje. In ravno zaradi tega si prehitrih odločitev in s tem povezanih napak danes ne bi smeli privoščiti. Po naši oceni bi zato moral vladni načrt večjo težo nameniti strukturnim reformam, mehkejšim vsebinam, predvsem pa ljudem in zaposlenim, ki lahko preko inovacij in spodbujanja novih tehnologij prispevajo k zelenim in pametnim podjetjem. Ne pozabimo, Slovenija je med državami članicami Evropske unije v samem vrhu po razvoju robotike in umetne inteligence. To pomeni, da Slovenija ima potencial prodreti med najbolj razvite države Evropske unije. Le upati si moramo usmeriti naše gospodarstvo v pravo smer in dati priložnost novim usmeritvam razvoja. Ne bi si smeli privoščiti tavati na mestu ter stremeti zgolj in zgolj h kratkoročnim in všečnim rešitvam. Pri zasnovi načrta je po našem mnenju bistvena tudi vključitev več finančnih virov. Predsednica Evropske komisije je načrt pospremila z besedami: Nacionalni načrti morajo temeljiti na združevanju modrosti in solidarnosti. Po našem mnenju je v vladnem načrtu to izpostavljeno le v manjši meri. Nasprotno menimo, da je v alternativnem načrtu, ki smo ga pripravili v opoziciji, predstavljenih 218 projektov, pri katerih smo izpostavili sinergijo več virov, in sicer dolgoročnega proračuna Evropske unije, dodatnih virov v okviru instrumenta Naslednje generacije Evropske unije, proračuna Republike Slovenije in tudi možnosti posojil Evropske investicijske banke. Naš načrt za okrevanje in odpornost temelji na štirih stebrih. To so zdravje, razvoj, okolje in solidarnost. Dve tretjini sredstev v načrtu sta namenjeni reformam na področju zelenega in digitalnega. Takšna so ne samo pričakovanja Bruslja, pač pa, verjamem, tudi pričakovanja mlajših generacij in generacij za njimi. Evropska komisija je 22. januarja letos pripravila nove smernice, kar je priložnost, da vlada prouči tudi dobronamerne predloge iz alternativnega načrta opozicije ter jih vključi v končni dokument in besedilo nacionalnega načrta. Naj za dodatni razmislek vladi še poudarim, da je v pripravi tudi usmeritveni dokument Evropske komisije, ki bo predvideval način, kako aplicirati tako imenovano načelo – ne škoduj. Morda bi to lahko bili tisti potrebni stimulanti, da bi vlada vendarle našla pogum za odklon od že načrtovanih projektov, ki sami po sebi niso dovolj ambiciozni. Še enkrat, upamo, da boste v načrtu vendarle dali prednost predvsem trajnostni mobilnosti, surovinam, ki so manj škodljive od plastike, in energetskim virom, ki so ogljično bolj nevtralni in za okolje prijaznejši od teh, ki jih uporabljamo danes. Na koncu bi rad opozoril še na način oziroma postopek pri oblikovanju nacionalnega načrta. Zrela in odgovorna politika ve in razume, da je v kreiranje tako pomembnega dokumenta nujno vključiti vse razpoložljivo znanje, ki ga družba premore, predvsem stroko iz različnih področij ter vse druge ključne skupine, ki doslej niso imele možnosti sodelovati in vplivati pri definiciji vsebine in niso imele možnosti vplivati na razvojne prioritete tako v finančnem kot časovnem smislu. Prepričani smo, da bi le na podlagi strokovnega mnenja in strokovnih odločitev vlada lahko zajela takšne smernice razvoja, ki bi Slovenijo vodile v napredno, zeleno in moderno smer. Hvala lepa.","Peček, Igor",2021-03-04 00:00:00,"Ne pozabimo, Slovenija je med državami članicami Evropske unije v samem vrhu po razvoju robotike in umetne inteligence."
ParlaMint-SI_2021-06-01-SDZ8-Izredna-75.u118,"Hvala za besedo gospod podpredsednik. Spoštovani gospod državni sekretar, drage kolegice in kolegi! Namesto uvoda ugotavljamo, da bi morala ta novela zakona, ki prinaša zelo pomembne tehnološke novosti na področju prevozov, osebnih prevozov morala biti sprejeti že pred leti, morda že davno. To najbrž vsi ugotavljamo. In tudi današnja razprava kaže na to, da tudi zdaj še ni pravi čas in da način ni pravi. To je tipični pokazatelj, zakaj Slovenija cepeta na področju tehnološkega razvoja. Smo sedaj že nekaj let diplomirana skupina študentov računalništva in družboslovja, ki je nekega dne spoznala, da v Sloveniji nimamo preprostega načina za koordinacijo prevoza. Ideja je dala idejo in kmalu se je izkazalo, da imamo dovolj znanja in sredstev za izpeljavo projekta. Projekt se imenuje prevoz.org. Ne vem natančno koliko je star, mislim pa, da približno 15 let. Bila je skupina študentov kot rečeno računalništva, družboslovja in ti fantje, če smem tako reči, ki so pro bono skodirali to aplikacijo, to spletno aplikacijo prevoz.org so kot rečeno že kakšnih 15 let univerzitetni diplomirani inženirji računalništva ali pa imajo kakšen drugi naziv. To je torej prva digitalna platforma za prevoze, torej jo imamo v Sloveniji že 15 let. Nihče je ni prepovedal, nihče ni dokazal, da gre za delo na črno, kljub temu, če naročim prevoz do Prekmurja plačam tam 5, 6 evrov in to ni delo na črno, je preverjeno, imeli smo tudi poslanska vprašanja na to temo. Zadeva je kot rečeno čista. Torej mi imamo že digitalno platformo kakšnih 15 let. In ko poslušam te razprave priznam, te ki nasprotujejo pač vsemu napredku, priznam, da rajši berem mnenja strokovnjakov, kot recimo gospod Marko Grobelnik Inštitut Jožef Štefan, digitalni glasnik Slovenije o novostih v razvoju umetne inteligence je o platformah za naročanje prevozov dejal, da je z njimi zadeva preglednejša tako za voznike kot potnike in tudi državo. To se mora zgoditi slej ko prej, sploh ni vprašanje ali se bo zgodilo, je prepričan. Tudi na AMZS se zavedajo, da smo priče transformaciji na področju mobilnost. Glede na to, da imamo veliko izkušenj z vozniki želimo pri tej transformaciji ozaveščati, usmerjati in po vzoru evropskih avto klubov tudi nuditi rešitve, je dejala direktorica AMZS gospa Lucija Živa Sajevec. To, kar sem prebral si lahko preberete na spletnih straneh. Seveda se v Novi Sloveniji zavedamo, da vsaka tehnologija, nova tehnologija prinaša tudi pasti, prinaša tudi nevarnosti. Dokler še ni bilo avtomobilov, ni bilo avtomobilskih nesreč. Ko smo dobili avtomobile oziroma ko so jih dobili, smo tudi žal tudi avtomobilske nesreče. Dobivamo umetno inteligenco, izjemno pomembno področje. Evropska unija, Evropska komisija veliko dela in se ukvarja etičnimi vprašanji o umetni inteligenci. Vse to so novosti, ki jih prinaša, nujno prinaša nova tehnologija. In Slovenija, zdaj seveda toliko se govori o Uberju, besedica Uber tega ni v nobenem členu, nikjer tega ni. Tudi prevoz.org tega tudi ni. In tisti, ki želite Uber prepovedati ali pa podobne tehnologije kot ste jih navajali vas sprašujem, zakaj za božjo voljo potem ne zaprete države za uvoz artiklov, ki se menda proizvajajo v nekih spornih okoljih, kjer ni človeškega odnosa do delavcev, do proizvodnje delovne sile, zakaj ne zaprete države, pa postanimo otok, samooskrbni otok. Zakaj ne zaprete države za uvoz, za vse tiste artikle, ki se menda proizvajajo v spornih okoljih, za prgišče riža menda delajo. Ne vem, me ne zanima. Zanima me, da dejansko dobim artikel za primerno ceno, da je kakovosten, varen, da okolju ni škodljiv in zdravju ni škodljiv in tako dalje in tako dalje. Slovenija tako še vedno ostaja otok znotraj Evropske unije, ki ne dopušča prihoda digitalnih platform oziroma ponudnikov, ki v celoti svojo storitev ponuja preko aplikacije, vozniki pa delujejo zgolj kot njegovi partnerji. Kvaliteta ponudbe teh partnerjev se meri z ocenjevanjem v obliki zvezdic, ki jih uporabniki namenjajo voznikom. Kot je vidno v državah Evropske unije ali v ZDA to vodi v kvalitetno ponudbo, a hkrati postavlja voznike v nezavidljivi položaj, kjer se morajo venomer truditi in na lastne stroške uporabnikom olajšati in olepšati vsako potovanje. Pri spremembah Zakona o prevozih v cestnem prometu smo se zgledovali seveda po razvitih in digitalno naprednih državah, kjer so se spremembe izkazale za pozitivne. S spremembo zakona želimo modernizirati in digitalizirati obstoječi sistem, omogočiti večjo konkurenčnost na področju taksi storitev in uporabnikom zagotoviti boljšo in preglednejšo storitev. S predlogom zakonskih sprememb omogočamo, da se cena prevoza določa tudi z uporabo elektronske aplikacije, ki potnike še pred pričetkom vožnje obvesti o vseh ključnih elementih prevoza, kot so cena storitve, pot do cilja, podatki o taksi vozniku in vozilo. Torej, seznanjen sem z vsemi podatki. Ko na primer na letališču v Bruslju pokličem taksi, da me pelje recimo do Evropskega parlamenta, enkrat plačam 40 evrov, enkrat 80 evrov, ker ne vem, kje me vozi. Zdaj bom vedel vnaprej in zato sem tudi že uporabljal Uber in se vozil za polovico ceneje, no, polovico cenejši so bili stroški za Državni zbor. Ker je potnik na ta način vnaprej seznanjen s ceno in drugimi lastnostmi prevoza, je možnost zlorab onemogočena, s tem pa zagotovljena najvišja možna transparentnost, ob tem pa digitalizacija pozitivno vpliva tudi na transparentnost plačil, saj bo na platformah zabeležena vsaka vožnja, s čimer se bo zagotovila sledljivost transakcij. S spremembo zakonodaje želimo uvesti enake pogoje za vse ponudnike - enake pogoje za vse ponudnike – ob tem pa bodo morali tako obstoječi, kot morebitni novi ponudniki, spoštovati vse zakonsko določene pogoje. Tudi v novem zakonskem predlogu, ki ga pravkar obravnavamo, ohranjamo državne licence in prav vsak, ki bo želel izvajati prevoze preko aplikacije, bo moral imeti veljavno licenco, tako kot vsi ostali prevozniki na tržišču. Pogoji vključno z zahtevo o nekaznovanosti bodo torej povsem enaki za klasične taksiste in tiste, ki bodo uporabljali aplikacije. Vsi potencialni novi ponudniki bodo morali imeti ustrezna zavarovanja, nad plačevanjem davkov pa bo seveda bdel FURS – Finančna uprava Republike Slovenije. Povsem normalno je, da v parlamentu, v razpravi imamo različne poglede. Eni so za, eni so proti, eni so zelo za, eni so zelo proti. Jaz sem za, ker sem s prevozi.org živel, ko je nastajal. V tej skupini univerzitetnih diplomiranih inženirjev je tudi, s ponosom povem, naš Matjaž. Ja in za zaključek, toliko je govora o socialistih in tako naprej. Malo za razvedrili, socialisti zdaj po teh razpravah sodeč, vozijo izključno vzvratno, mi, v Novi Sloveniji, koalicija in ostali, ki te novosti podpirajo, pa vozimo naprej, naprej v digitalno prihodnost naše države. Amandma Levice ne bom podprl, z veseljem pa bom podprl zakon. Hvala lepa.","Horvat, Jožef",2021-06-01 00:00:00,"In ko poslušam te razprave priznam, te ki nasprotujejo pač vsemu napredku, priznam, da rajši berem mnenja strokovnjakov, kot recimo gospod Marko Grobelnik Inštitut Jožef Štefan, digitalni glasnik Slovenije o novostih v razvoju umetne inteligence je o platformah za naročanje prevozov dejal, da je z njimi zadeva preglednejša tako za voznike kot potnike in tudi državo. Dobivamo umetno inteligenco, izjemno pomembno področje. Evropska unija, Evropska komisija veliko dela in se ukvarja etičnimi vprašanji o umetni inteligenci."
ParlaMint-SI_2021-06-01-SDZ8-Izredna-75.u126,"Hvala lepa. Čisto na kratko. Seveda se strinjam, da je na mestu tudi vprašanje glede tako imenovanega digitalnega davka. Kdaj ga bo sprejel ta Državni zbor je težko predvideti. Na področju OECD, niti Evropske komisije pravzaprav še ni nekega soglasja, na kak način bi ta davek sploh uvedli. Priznajmo si, da je že Cerarjeva in tudi Šarčeva Vlada se ukvarjala in želela neke premike narediti na področju, zdaj bom splošno rekel, delitvene ekonomije, pa ni šlo. Pa ni šlo. In ste imeli tudi udobno večino, da bi to lahko naredili. Zgleda, da je sedanja ureditev klasični taksiji, da je to optimalna, najboljša sploh in oh ureditev, naša kolegica Tadeja ima izkušnje zelo slabe, zelo slabe, kako jo je sindikat zaščitil je sama povedala in tega ne bom ponavljal, lahko pa preberete. Se pravi, želite, da je tako naprej kot je, da bodo zlorabe kot jih je kolegica doživljala. Nikakor pa ne napredek v smislu novih digitalnih tehnologij. Prvi smo za to, če bo prišlo do zlorab, da bo potrebno zakon popraviti, da pa je seveda potreben nadzor. FURS imamo, davčno inšpekcijo imamo, delovno inšpekcijo imamo, a je potrebna še kakšna, da se bodo vse te zadeve dejansko tudi nadzirale. Jaz pač vztrajam pri tem, da mi je veliko kompetentnejše mnenje strokovnjakov tukaj na tem področju, še enkrat gospod Marko Grobelnik, Inštitut Jožef Štefan, glasnik Slovenije o novostih v razvoju umetne inteligence in seveda tudi AMZS, direktorica in mnogi, mnogi drugi. Mladi si želijo digitalnih platform, ni me treba učiti, da je Uber in prevoz.org, da je to enako. Za mene kot uporabnika je pravzaprav vseeno, glavno da dobim dobro storitev, pa da ni draga. In zaključujem, da ne bo kdo mislil, da me je kolega Kordiš užalil, veste, kdor si ga bodi, pa me tudi ne more užaliti.","Horvat, Jožef",2021-06-01 00:00:00,"Jaz pač vztrajam pri tem, da mi je veliko kompetentnejše mnenje strokovnjakov tukaj na tem področju, še enkrat gospod Marko Grobelnik, Inštitut Jožef Štefan, glasnik Slovenije o novostih v razvoju umetne inteligence in seveda tudi AMZS, direktorica in mnogi, mnogi drugi."
ParlaMint-SI_2022-03-21-SDZ8-Redna-30.u18,"Predsedujoča, hvala za besedo. Kolegice in kolegi! Izobraževanje odraslih po podatkih, ki so dostopni v dokumentu, ki ga danes obravnavamo, neodgovorno pada v Republiki Sloveniji. Vse manj je sredstev in tudi organizacijskih enot, ki to obliko izobraževanja omogočajo. Resolucija na to sicer opozarja, povem pa, da ko govorimo o podatkih, da število izobraževanja odraslih upada, le-to upada že od leta 2012 naprej. Vzrok tega zagotovo ni covid kriza, in to je treba vzeti v obzir pri nadaljnjih ukrepih, ko se bo izobraževanje odraslih ob vseh pozitivnih funkcijah, ki jih ima, pospeševalo in se bo vlagalo v to. Predlog resolucije o nacionalnem programu izobraževanja odraslih v Republiki Sloveniji za obdobje 2022−2030 je zadnji v sklopu treh resolucij s področja Ministrstva za izobraževanje, znanost in šport, ki je podobno kot področje za izobraževanje odraslih bil žal deležen najmanj zanimanja javnosti, in to kljub temu, da gre za izjemno pomembno področje. Kar imamo pred sabo, je najlažje opisati kot tehnični dokument, resolucija zaradi resolucije, saj je prejšnja potekla in je potrebna nova, da lahko črpamo evropska sredstva. A žal je področje izobraževanja odraslih prepomembno, da bi ga prepustili zgolj, kot rečemo, tekočim poslom. Seveda se zavedamo, da je prioriteta trenutnega vodstva ministrstva predvsem usmerjena na lastne interese in še zadnjih nekaj dni do volitev kar se da pravih velikih uslug za prijatelje vlade, ampak žal to ni izgovor, da po načelu »Kako ćemo? Lako ćemo« pred nas pridejo s takšnim dokumentom, ki je, kot pravim, tehnično in tudi v vsebini dober, vendar ne piše nič v resoluciji, kaj vse bi bilo treba narediti, da se problemi, ki so ugotovljeni, odpravijo. Vidi se, da so strokovne službe na resornem ministrstvu svoje delo opravile korektno in odgovorno, za kaj več pa bi rabili politično vodstvo Ministrstva za izobraževanje, ki bi imelo vizijo za kaj več kot za še teh nekaj zadnjih prijateljskih projektov, ki sem jih prej omenil, pa če so le-ti še tako škodljivi za področje izobraževanja in znanosti. Vprašanja, kot so digitalizacija in predvsem digitalna emancipacija odraslih v naši družbi tako razen fototerminov digitalnega ministrstva niso prav naslovljena. Žal. Potrebne veščine za življenje in tudi delo v 21. stoletju, kjer je zaradi tehnološkega razvoja vse izjemno hitro se spreminjajoče, tudi niso zadostno naslovljene. Vseživljenjsko učenje ostaja všečna besedna zveza, a žal zgolj to. Spoštovani! Ko se pogovarjamo o prihodnosti izobraževanja, se moramo zavedati, da se svet spreminja in z njim se pospešeno spreminja tudi slovenska družba. Vse te spremembe, od okoljskih, gospodarskih, socialnih, tehnoloških in poslovnih, zahtevajo od nas, da jih znamo predvideti in vključiti v svoj izobraževalni sistem. Kakšna znanja, veščine in kompetence bomo potrebovali jutri, sprašujem. Kakšna je prihodnost dela jutri? Kam nas bodo umestili umetna inteligenca, roboti, kje pa bo človek z drugačnim naborom znanj in veščin ostal en nepogrešljiv dejavnik? Na strateški ravni je treba resno definirati te izzive in se vprašati, s kakšnim izobraževalnim sistemom lahko dosežemo, da bomo vsem zagotovili znanja, veščine in kompetence, ki jih bomo potrebovali za doseganje posamičnih in skupnih ambicij. Tehničnemu dokumentu sicer ne gre nasprotovati, kot sem že povedal, je pa jasno, da tej vladi manjka strateški razmislek, ki vidi dlje od madžarskega razvojnega modela. Tudi zato se mora 24. april zgoditi čim prej. Upajmo, da bo po tem dnevu drugače tudi na področju izobraževanja. Hvala.","Cigler, Željko",2022-03-21 00:00:00,"Kam nas bodo umestili umetna inteligenca, roboti, kje pa bo človek z drugačnim naborom znanj in veščin ostal en nepogrešljiv dejavnik?"
ParlaMint-SI_2022-03-17-SDZ8-Redna-30.u55,"Hvala lepa za besedo. Slovenija potrebuje močno znanstvenoraziskovalno in inovacijsko dejavnost, ki bo nosilni steber napredka v državi. O tem se pri nas govori že vsaj 10 let, pa kljub zapisanim obljubam, resolucijam, strategijam in akcijskim načrtom tega napredka v posameznih preteklih letih ni bilo. Po podatkih zadnjega merjenja evropskega inovacijskega indeksa v letu 2021 se je Slovenija uvrstila na 15. mesto med državami članicami Evropske unije, kar pomeni, da je Slovenija ostala v skupini držav zmernih inovatork. Inovacijska uspešnost Evropske unije se je izboljševala v celotnem obdobju 2014 do 2021. V Sloveniji se je v letih 2018 do 2020 poslabševala, leta 2021 pa se je trend prekinil in se obrnil navzgor. Države, ki prepoznajo izjemno pomembnost znanstvenoraziskovalne in inovacijske dejavnosti, so v današnjem svetu vodilne tako v gospodarskem smislu kot tudi v skrbi za naravo, okolje in ljudi. Znanstvenoraziskovalna in inovacijska strategija Slovenije do leta 2030, ključen strateški dokument za področje raziskav, razvoja in inovacij, je dobra podlaga za oblikovanje politik, povezanih s področji družbenega, gospodarskega in trajnostnega razvoja ter vedno novih izzivov, ki jih prinaša čas. Neločljivo se prepleta z Nacionalnim programom visokega šolstva, Strategijo razvoja Slovenije 2030, Slovensko industrijsko strategijo 2021– 2030, Slovensko strategijo pametne specializacije, Nacionalnim energetskim in podnebnim načrtom, Nacionalnim programom varstva okolja 2030, Digitalno Slovenijo ter Nacionalnim programom spodbujanja razvoja in uporabe umetne inteligence v Republiki Slovenijo do leta 2025, načrtom Slovenija – dežela inovativnih zagonskih, startup podjetij. Slovenija je dežela zagonskih podjetij in močnih inovatorjev z uspešnim sistemom prenosa znanja v gospodarstvo in družbo. To omogoča večjo dodano vrednost in pomembno vpliva tudi na prihodke v državnem proračunu, temu pa mora z roko v roki slediti tudi ustrezno in učinkovito davčno okolje. Povečanje števila inovacijsko aktivnih podjetij z visoko dodano vrednostjo intenzivno vpliva na hitrejši prenos znanja, razvoj družbe ter socialno blaginjo. Znanost, raziskave in razvoj prinašajo preizkušene postopke in izvirne rešitve, zato je ključno osredotočiti se na stabilno financiranje znanosti za doseganje novih spoznaj in izvirnih idej, spodbujati tesno sodelovanje med znanostjo in gospodarstvom, vpetost v evropski raziskovalni prostor ter vzpostavitev privlačnih in konkurenčnih pogojev za delo in skrb za karierni razvoj raziskovalk in raziskovalcev. V Novi Sloveniji poudarjamo, da je potrebno močno povezovanje naših znanstvenikov in inovatorjev tudi s tistimi, ki svoje raziskovalno delo opravljajo v tujini, da se jim na čim bolj enostaven način omogoča vračanje v Slovenijo za predajo znanja in izkušenj vsem mladim, ki si tega želijo. Država ne sme imeti mačehovskega odnosa do slovenskih znanstvenikov, ki poučujejo na tujih fakultetah in delujejo na tujih raziskovalnih agencijah. Nanje moramo biti ponosni. Da v Novi Sloveniji mislimo resno z inovacijami, je naš najboljši garant minister Mark Boris Andrijanič, ki s Strateškim svetom za digitalizacijo na področju izobraževanja vzpostavlja integrirano digitalno učno okolje s sodobno podanimi učnimi vsebinami. Svet za digitalizacijo predlaga tudi vzpostavitev več informacijskih platform, med njimi za povezovanje slovenske znanosti za trajnostno poročanje podjetij ter za upravljanje ponudbe in povpraševanja na področju industrijskih ostankov in odpadkov. Vzpostavili naj bi tudi enotno platformo za plačilo avtorskih pravic zlasti na področju glasbe. Le s sodelovanjem in le skupaj bomo lahko kot skupnost uspešnejši doma in na mednarodnih lestvicah, in to je naš skupen cilj in cilj resolucije. Poslanci Nove Slovenije bomo resolucijo podprli.","Dimic, Iva",2022-03-17 00:00:00,"Neločljivo se prepleta z Nacionalnim programom visokega šolstva, Strategijo razvoja Slovenije 2030, Slovensko industrijsko strategijo 2021– 2030, Slovensko strategijo pametne specializacije, Nacionalnim energetskim in podnebnim načrtom, Nacionalnim programom varstva okolja 2030, Digitalno Slovenijo ter Nacionalnim programom spodbujanja razvoja in uporabe umetne inteligence v Republiki Slovenijo do leta 2025, načrtom Slovenija – dežela inovativnih zagonskih, startup podjetij."
ParlaMint-SI_2022-03-17-SDZ8-Redna-30.u57,"Hvala za besedo, predsednik. Lep pozdrav vsem prisotnim! Resolucija o znanstvenoraziskovalni in inovacijski strategiji Slovenije 2030 je strateški dokument, ki daje podlago za nadaljnji razvoj ter podporo znanosti in inovacijam. Družba, ki v ospredje postavlja odličnost v znanosti ter spodbudno okolje za raziskave in inovacije, je družba, ki je prepoznala potencial v politikah, povezanih s področji družbenega, gospodarskega in trajnostnega razvoja. Želimo si, da bi Slovenija tudi v prihodnje sledila tem ciljem in še naprej gradila prihodnost slovenske družbe tudi s prepoznavnostjo dosežkov naše znanosti, inovacij ter raziskav v svetu. Resolucija zagotavlja podlago za doseganje sinergij tudi na drugih področjih. Izhaja iz lani sprejetega Zakona o znanstvenoraziskovalni in inovacijski dejavnosti. Temelji na izhodiščih in usmeritvah, ki jih je pred enim letom sprejel Svet za znanost in tehnologijo Republike Slovenije. Naslavlja ključne organizacijske ter družbene izzive, tudi tiste na mednarodni ravni. Pomemben element resolucije je tudi njeno dopolnjevanje nekaterih področij, ki izhajajo iz drugih nacionalnih strateških dokumentov, kot so na primer Slovenska strategija pametne specializacije, Digitalna Slovenija ter Nacionalni program spodbujanja razvoja in uporabe umetne inteligence v Sloveniji. Poseben poudarek daje novemu okviru evropskega raziskovalnega prostora, katerega namen je dvig konkurenčnosti ter blagostanja prebivalcev Evropske unije. Vključenost v številne druge družbene podsisteme je eno glavnih vodil resolucije. Družbene spremembe v zadnjih nekaj desetletjih čutimo še danes. Še vedno so aktualne in bistveno narekujejo smer nadaljnjega družbenega napredka in predvsem sposobnost odzivanja na spremembe. Pomen znanosti, raziskav in inovacije se ob vsaki krizi izkaže za ključnega. Verjamemo, da so v tem kontekstu besede odveč, če se spomnimo zadnje krize, nastale zaradi hitrega širjenja nalezljive bolezni covid-19. Javna sredstva oziroma javna vlaganja v znanstvenoraziskovalno in inovacijsko dejavnost so ključnega pomena za njun nadaljnji razvoj. Leta 2027 bo obseg javnih sredstev znašal že 1 % bruto domačega proizvoda, cilj pa je do leta 2030 doseči javna vlaganja v višini 1,25 % bruto domačega proizvoda. Za celotna vlaganja v znanstvenoraziskovalno in inovacijsko dejavnost pa je izjemnega pomena tudi prenos znanja in povezovanje z gospodarstvom. Pričakujemo, da bo z zastavljenimi cilji možno doseči bistveno višji odstotek celotnih vlaganj v znanost in inovacije, in sicer v višini 3,5 % bruto domačega proizvoda. Ne pozabimo pa, da brez vrhunskih strokovnjakov ne bo možno doseči vseh ambicioznih ciljev. Moramo se zavedati, da potrebujemo spodbude in ustrezno ovrednotena delovna mesta za znanstvenike in raziskovalce, ki jih v tem trenutku težko privabimo v Slovenijo, sploh naše vrhunske strokovnjake, ki danes dosegajo odlične rezultate v tujini. Za dosego tega ne moremo slediti zgolj parcialnim ciljem, temveč moramo stremeti k temu, da v čim večji meri realiziramo vse predvidene ukrepe za dosego vseh ciljev resolucije, torej tako spodbujanja učinkovitega upravljanja raziskovalnega in inovacijskega sistema in okrepljenih vlaganj v raziskave in inovacije, omogočanja ter spodbujanja kariernega razvoja raziskovalcev in raziskovalk ter doseganja odličnosti v znanosti, zagotavljanja odlične in mednarodno konkurenčne raziskovalne infrastrukture, pospešenega sodelovanja med znanostjo in gospodarstvom s spodbujanjem prenosa znanj in inovacij kot vseh štirih horizontalnih ciljev. V Poslanski skupini Konkretno bomo Predlog resolucije o znanstvenoraziskovalni in inovacijski strategiji Slovenije 2030 podprli. Hvala.","Žnidarič, Mojca",2022-03-17 00:00:00,"Pomemben element resolucije je tudi njeno dopolnjevanje nekaterih področij, ki izhajajo iz drugih nacionalnih strateških dokumentov, kot so na primer Slovenska strategija pametne specializacije, Digitalna Slovenija ter Nacionalni program spodbujanja razvoja in uporabe umetne inteligence v Sloveniji."
ParlaMint-SI_2022-02-28-SDZ8-Izredna-96.u2,"Spoštovane poslanke, cenjeni poslanci! Predlog zakona o spodbujanju digitalne vključenosti predstavlja prvi sistemski zakon, ki celovito ureja področje pridobivanja digitalnih veščin pri nas. Če bo danes v tem cenjenem Državnem zboru sprejet, bomo lahko še letos zagnali največji program e-opismenjevanja v naši zgodovini. Že ob prevzemu ministrske funkcije sem dejal, da morata digitalna neenakost in izključenost končno postati stvar preteklosti. Prepričan sem, da bo s sprejetjem tega zakona narejen pomemben korak k temu cilju, ki ga danes zasleduje vsa Evropa. Lahko pa rečem, da Slovenija na tem področju, žal, zaostaja za evropskim povprečjem. Skoraj polovica odraslih nima niti osnovnih digitalnih veščin. Prav zato smo pripravili predlog zakona, ki nas bo pomagal popeljati med digitalno najbolj vključujoče evropske družbe. Z njim uvajamo tako sistemske rešitve kot tudi interventne ukrepe za pomoč tistim, ki tekom te krize najbolj trpijo zaradi digitalne izključenosti. Predlog prvič definira različne stopnje digitalnih kompetenc in določa konkretne ukrepe za dvig digitalne vključenosti prav vseh ključnih družbenih skupin, vključno z invalidi. V prvi vrsti omogoča pridobivanje digitalnih veščin s pomočjo tečajev, ki se bodo izvajali in subvencionirali prek javnih razpisov. A ker znanje brez ustrezne računalniške opreme ni zadosti, uvaja tudi možnost finančnih spodbud za nakup tovrstne opreme. Z ukrepi, ji jih predvideva zakon, želimo med drugim tudi navdušiti mlade nad tehničnimi znanji in poklici, ki jih danes tako zelo primanjkuje. Zakon bo prav tako prispeval k digitalizaciji šolskega procesa predvsem pa k odgovorni ter varni rabi najnovejših tehnologij. V kolikor bo ta predlog danes sprejet, bomo lahko že letos izvedli javne razpise za subvencioniranje tečajev digitalnih veščin, namenjenih mladim in pa starejšim nad 55 let. Prav starejšim od 55 let bomo tako omogočili, da s pomočjo brezplačnih tečajev pridobijo osnovne digitalne veščine, mladim pa bomo s temi brezplačnimi tečaji zagotovili dostop do naprednejših digitalnih veščin, pa naj gre za robotiko, programiranje, umetno inteligenco ali pa digitalno podjetništvo. Predlog prav tako omogoča, da država podeljuje finančne spodbude za nakup računalniške opreme. Te spodbude smo, kot veste, poimenovali digitalni bon. Še letos bodo upravičeni do digitalnega bona v vrednosti 150 evrov vsi srednješolci in študenti, dodali pa smo tudi osnovnošolce v zadnji triadi. Tekom pandemije se je namreč pokazalo, da številne slovenske družine nimajo ustrezne računalniške opreme, ta problem je pa še posebej pereč pri družinah z več otroki. Prav tako bodo digitalne bone v vrednosti 150 evrov prejeli starejši od 55 let, ki se bodo udeležili subvencioniranih tečajev. Digitalni bon smo zasnovali po zgledu turističnega bona, upravičenci pa ga bodo lahko unovčili za nakup nove ali pa rabljene računalniške opreme. S pomočjo tega zakona bomo pomagali do moderne računalniške opreme tudi invalidskim in upokojenskim organizacijam, prav tako pa bomo lahko subvencionirali razvoj in široko uporabo rešitev za boljše digitalno vključevanje invalidov. Subvencionirali bomo tudi nakup digitalnih učnih gradiv v šolah, dodatno usposabljanje učiteljev in klicne centre, ki bodo državljanom nudili tehnično podporo. Z zakonom želimo spodbujati varno in odgovorno rabo digitalnih tehnologij tudi z izvajanjem izobraževalnih kampanj, pri čemer bo naša prva kampanja namenjena osveščanju državljanov [[znak za konec razprave]] o tem, kako se najbolje zaščititi pred spletnimi napadi in prevarami. Še v letošnjem letu imamo za ta namen na voljo dobrih 31 milijonov evrov, kar je nekajkrat več kot kadarkoli prej. Vesel sem, da ta predlog podpira več kot 20 izjemno uglednih organizacij, pa naj gre za javne univerze, Zvezo društev upokojencev Slovenije, Zvezo društev gluhih in naglušnih ter ključna gospodarska in obrtniška združenja. [[znak za konec razprave]] Toliko zaenkrat. Najlepša hvala. Prepričan sem, da bomo s sprejemom tega zakona, kot rečeno, storili velik korak k večji digitalni vključenosti celotnega slovenskega prebivalstva. Hvala lepa.","Andrijanič, Mark Boris",2022-02-28 00:00:00,"Prav starejšim od 55 let bomo tako omogočili, da s pomočjo brezplačnih tečajev pridobijo osnovne digitalne veščine, mladim pa bomo s temi brezplačnimi tečaji zagotovili dostop do naprednejših digitalnih veščin, pa naj gre za robotiko, programiranje, umetno inteligenco ali pa digitalno podjetništvo."
ParlaMint-SI_2022-02-28-SDZ8-Izredna-96.u16,"Hvala za besedo, gospod podpredsednik. Gospod minister z ekipo, spoštovane kolegice in kolegi, lep dober dan! V preteklih dveh letih zaostrene razmere epidemije narekujejo izjemno povečanje potrebe po pridobivanju digitalnih kompetenc. Zato je bil pripravljen danes obravnavani predlog zakona, ki ureja področje spodbujanja digitalne vključenosti prebivalstva, z njim pa bi že letos zagnali največji program e-opismenjevanja pri nas. To bi dosegli z uvedbo digitalnih bonov v vrednosti 150 evrov, do katerih bi bili upravičeni dijaki, študentje in starejši od 55 let, ki bi se udeležili tečajev, ki jih bo preko javnih razpisov subvencionirala država. Pri tem je na eni strani cilj, da se starejšim omogoči, da pridobijo osnovne digitalne veščine, kot so, na primer, uporaba spletne banke, storitve javne uprave in podobno. Na drugi strani pa je namen tega ukrepa, da se digitalizira šolski proces ter mladim približajo tehnična znanja in poklici prihodnosti. Boni bodo mladim med drugim omogočili brezplačne tečaje naprednih digitalnih veščin, kot so programiranje, robotika, umetna inteligenca in digitalno podjetništvo. Poleg tega zakona uvaja tudi možnost finančnih spodbud za nakup nove ali obnovljene računalniške opreme, ki bo predvsem mladim olajšala šolanje na daljavo. Tekom epidemije se je namreč pokazalo, da številne slovenske družine nimajo dovolj zmogljive računalniške opreme in ta problem pa je še posebej pereč pri družinah z večimi otroki. Z zakonom se bo do nakupa računalniške opreme pomagalo tudi upokojenskim in invalidskim organizacijam. Nepovezani poslanci podpiramo vse tovrstne investicije v smeri digitalnega preboja Slovenije, ker bi morali biti strateška prioriteta vsakokratne oblasti. Prepričani smo namreč tako digitalno vključevanje prebivalstva kot tudi digitalna preobrazba gospodarstva, javne uprave in širšega javnega sektorja predstavljajo predpogoj za modernizacijo in razvoj naše celotne družbe. Radi bi opozorili, da Slovenija na ravni Evropske unije zaostaja za najboljšimi in se je do lani po indeksu digitalne družbe in gospodarstva nahajala pod evropskim povprečjem, saj ima osnovne digitalne kompetence le 55 % odraslih. Poleg tega pa imamo v Sloveniji več kot 100 tisoč gospodinjstev, ki še vedno nimajo dostopa do širokopasovnega interneta visoke hitrosti. Naš cilj zato mora biti, da ta položaj občutno izboljšamo in z ustreznimi ukrepi ter reformami Slovenijo pripeljemo med najnaprednejše v Evropi. Nujno je, da do konca tega desetletja delež digitalnih veščin dvignemo vsaj na 80 % odraslih Slovencev, obenem pa v enakem obdobju z internetom pokrijemo vsa še nepovezana gospodinjstva. Zato bi bilo potrebno v bodoče vložiti več napora v krepitev zavesti o prednosti uporabe digitalnih orodij za življenje posameznika in družbo kot celoto, za spodbujanje zanimanja za tehnična znanja in digitalne vrline, v krepitev razumevanja in odgovorni in varni uporabi digitalnih tehnologij ter s tem tudi v krepitev aktivne vključenosti državljanov v informacijsko družbo. Verjamem, da bi dosežen digitalni napredek pomembno prispeval k spodbujanju ustvarjalnosti ljudi, k povečanju konkurenčnosti in produktivnosti našega gospodarstva ter nenazadnje k odpravi številnih birokratskih ovir. Sicer nas veseli, da je v okviru javne obravnave vlada upoštevala tudi nekatere ključne pripombe v zvezi s predlaganimi rešitvami, saj je bilo prvotno v zakonu predvideno, da bi bili do digitalnega bona upravičeni le študenti naravoslovnih in tehničnih študijskih programov, ne pa tudi študenti drugih študijskih smeri, po številnih prejetih pobudah pa so bili med upravičence do bonov vključeni tudi študenti vseh preostalih študijskih smeri in programov, kar vsekakor pozdravljamo. Obenem pa izpostavljamo, da bi bilo v zakonu potrebno ustrezneje upoštevati specifične potrebe določenih skupin ljudi, ki si pri vključevanju v informacijsko družbo najbolj prikrajšane. Zakon bi namreč moral jasno prepovedati diskriminacijo in zapovedati izenačevanje možnosti najranljivejših. Pri tem se strinjamo tudi z mnenjem Zagovornika načela enakosti, ki je predlagal, naj bodo vsem, še posebej ljudem z invalidnostmi s slabšim premoženjskim stanjem, manj izobraženim, starejšim in podobno [[znak za konec razprave]] ranljivim skupinam dostopni tisti spodbujevalni ukrepi, ki jih glede na svoje življenjske položaje potrebujejo za polno sodelovanje v informacijski družbi. Ob tem pa se sam še posebej zavzemam za zmanjševanje razlik med spoloma na področju digitalne usposobljenosti. Nepovezani poslanci predlogu zakona seveda ne bomo nasprotovali. Hvala lepa.","Lep, Jurij",2022-02-28 00:00:00,"Boni bodo mladim med drugim omogočili brezplačne tečaje naprednih digitalnih veščin, kot so programiranje, robotika, umetna inteligenca in digitalno podjetništvo."
ParlaMint-SI_2022-02-28-SDZ8-Izredna-96.u50,"Najlepša hvala. Spoštovani gospod minister, spoštovani kolegice in kolegi! Torej, razprava bi naj tekla o 9. členu, ki ga navajajo [[?]] torej vse ciljne skupine. Zdaj, zaradi česa smo prišli ali pa so predlagatelji zakona prišli do ciljnih skupin, lahko govorimo o, lahko bi rekel, kar obsežnih raziskavah, glede, jaz bi rekel temu, da bojo ljudje mogoče drugače razumeli o ljudeh, ki so nepismeni, polpismeni, v digitalnem svetu ali pa nepismeni. Na žalost moram povedat, da najbolj nepismeni ljudje obstajajo celo v šolstvu, ravno tisti, ki bi morali učit digitalne vsebine ljudi v digitalni dobi. To ni moje subjektivno mnenje, ampak je mnenje številnih strokovnjakov, tudi s strani nekaterih učiteljev. In zato je tako pomembno, da ta zakon obravnavamo, da če je v nas, spoštovani kolegice in kolegi, dobra volja in ne besede, to delate zaradi volitev, kajne, to je, glejte, to je res popolnoma deplasirano, to delamo zaradi tega, ker ste vi vladali 15 let, pa niste nič naredili na področju digitalizacije. Točno to je to. To delamo zato, ker Slovenija ob 1,6 delavca za enega invalida, ima obsežno birokracijo, da [[?]] debirokratiziramo to državo. To delamo zato, da bojo slovenski izdelki, »Made in Slovenia«, z višjo dodano vrednostjo in da bo čedalje [[?]] več ljudi namesto delalo v birokraciji, delalo v »hi tech« gospodarstvu Slovenije in Slovenija bo »hi tech« država in v to sem prepričan, to je bila moja vizija, to je vizija mojih kolegov v NSi, SDS in trenutno koaliciji in vizija te Vlade in to bo vizija tudi slovenskega naroda. To bo to ključno velik cilj slovenstva, da Slovenija postaja najbolj razvitih manjših držav. To je vizija in na podlagi te vizija v redu, da tudi te ciljne skupine, da tudi invalidi lahko začutijo, da četrta industrijska revolucija z vsemi tehnologijami, ki nekako delujejo, da so tudi invalidi lahko še ne vem kako zelo vključeni. Mogoče je fenomen invalidnosti neke osebe na nekem področju, kjer si invalid to, da na nekem drugem področju si lahko boljši kot je primer slepih ali pa slabovidnih oseb, da imajo na drugi strani razvijajo neverjetni občutek za sluh, za prostor, za posluh. Zaznavajo nekatere vibracije, ki jih morda mi, ki smo za enkrat še zdravi ne zaznavamo, zato je tudi pomembno, da ga popravimo, če Zakonodajno-pravna služba povedala, da je mogoče preveč splošen samo, da torej 9. točka 9. člena in da smo to naredili. Torej, digitalizacija tudi invalidom, ki so morda recimo omejeni s svojim hendikepom lahko danes od doma opravlja celo vrsto novih služb, novih delovnih razmerij, stopa v neke razmerja in seveda poglejte več ljudi bo digitalno pismenih ali pa vključenih kot pravi ta zakon mogoče z nekim drugim terminom. Manj bomo imeli ljudi zaposlenih v birokraciji bolj bodo zadeve povezane preko interneta stvari preko umetne inteligence boljše bo tudi naše poslovno okolje za tista resna [[nerazumljivo]]podjetja [[nerazumljivo]], ki bodo prihajali v Sloveniji in del tega zakona je tudi del nekih celovitih zakonov, ki pripravljajo naše poslovno okolje za vstop teh tehnoloških podjetij v Sloveniji tudi Zakon o dohodnini in tako naprej. Vse to z ciljem resnega tehnološkega preboja in za tem, kar je danes minister rekel, kar sem jaz ponavljal 10 let, od kar sem tukaj v parlamentu, da potrebujemo število inženirjev na število prebivalcev tako kot so se pred 30 leti odločili v Južni Koreji, ko so se to odločali na Tajvanu v Hong Kongu, kjer sem jih obiskoval njihovih tehnoloških podjetij. Za nas je najbolj pomemben podatek recimo 25 let nazaj koliko inženirjev je na število prebivalcev pika. Vsi ostali poklici so seveda temu podrejeni in delajo vsi v smeri tega, da pomagajo in da mi dodajamo svoje znanje. Kdo bo vodil visoke tehnologije bo vodil svet. To boste videli sedaj, ko se dogajajo tudi vojna stanja in boste videli, da se svet in karte mešajo na novo na lahko bi rekel v zenito te četrte industrijske revolucije, kjer prihaja v zadnjo fazo in torej na srečo se Slovenija vsaj v zadnji fazi nekako prilagaja z nekim zakonom, ki bo naredil jaz bi temu rekel pismene ali pa vsaj pol pismene, če smo že za nepismene z menoj na čelu. Lahko bi rekel, da obvladam celo vrsto tehnologij, marsikaj ugotavljam, da že nekdo, ki je star 17, 18 let na nekaterih področjih bolj pismeno recimo digitalno od mene. Če bomo vsak pred svojim pragom pometli in se te situacije lahko bi rekel lotili resno naredili neko jaz bi rekel temu samoanalizo, potem poslušajte bodo te zadeve stekle. Ne moremo govoriti o [[nerazumljivo]]o internetu stvar, o umetni inteligenci, nano tehnologijah in vse ostalo, če mi nimamo niti kadrov in če ne obvladamo niti osnovnih tehnologij, ki so že bile razvite v začetku 90. let ali pa koncu 80. To so dejstva, spoštovani kolegi. Morate se zavedati imperij in svet je vedno propadel in vse te tehnološke in tudi družbene spremembe, ki so nastajale po prvi, drugi, tretji in sedaj tudi v četrti odločilno igrajo, pripeljejo nove igralce na svetovno tržiče nove igralce. Jaz bom zaključil ta del svoje razprave z mislijo izpred leta 1984, ko je [[nerazumljivo]]v hladni vojni dejal, da bo porazil Sovjetsko zvezo in njene komunistične satelite samo z novo doktrino tako zvane [[nerazumljivo]]v treh točkah. Prva točka nizka cena nafte, druga točka prepoved prodaje mikroprocesorjev takrat predvsem mikroprocesorjev Motorola 68 tisoč kot prvega 16 bitnega mikroprocesorja in tretja točka razvoj novih orožij na podlagi mikroprocesorja to je tako zvanega začetek star warsa. V petih letih je bila Sovjetska zveza in njeni sateliti na kolenih. To je dejstvo in to je tudi v zadnji udarec tem državam, zato iz te zgodovine se lahko nekaj naučimo. Slovenija ima neverjetno priložnost. Jaz večkrat rečem tukaj se ne izključujemo tukaj se moramo vključiti. Bil sem tudi predlagatelj pobude, da slovenski parlament postavi Odbor za digitalno in zeleno preobrazbo, ker je bilo nujno potrebno v tem, da imamo sedaj pripravljeno službo, ki jo vodi kolega Andrijanič, moram priznati, ambiciozno, suvereno in tako naprej, tako da ga pozdravljam. Dajemo dodatno energijo za na njegovem področju. In spoštovane kolegice, namesto da bi, če pogledamo vse odbora, komisije, ki se jih sklicali, so same komisije, kjer bi delali neka afere. Neke preiskovalne komisije preiskovalnih komisij. Če je to prihodnost Slovenije, izključevanje eden drugega, kazanje s prstom eden na drugega, spoštovani kolegi, jaz upam, da je čas za razmislek. Imamo torej pred nami priložnost. Pred nami je zakon, pred nami je 9. člen tega zakona, ki jasno narekuje, da morajo cilje skupine biti od predšolskih otrok do invalidov preko upokojencev in da če Slovenija gre na ta vlak, če se bo vključila na ta vlak, spoštovani kolegi, jaz mislim, da Slovenija bo na dobri poti. Zato vas apeliram, prosim, da skupaj, če karkoli nam tudi vidimo napake, napake so vedno, ampak jih popravljamo. Zato smo tudi vložili ta amandma, s tem bom tudi zaključil. Torej da se popravi ta splošna beseda invalide in da se nadomesti torej besedo zvezo invalidi, kot jih opredeljujejo predpisi o izenačevanju možnosti invalidov. Toliko z moje strani ob tem amandmaju. Najlepša hvala.","Breznik, Franc",2022-02-28 00:00:00,"Manj bomo imeli ljudi zaposlenih v birokraciji bolj bodo zadeve povezane preko interneta stvari preko umetne inteligence boljše bo tudi naše poslovno okolje za tista resna [[nerazumljivo]]podjetja [[nerazumljivo]], ki bodo prihajali v Sloveniji in del tega zakona je tudi del nekih celovitih zakonov, ki pripravljajo naše poslovno okolje za vstop teh tehnoloških podjetij v Sloveniji tudi Zakon o dohodnini in tako naprej. Ne moremo govoriti o [[nerazumljivo]]o internetu stvar, o umetni inteligenci, nano tehnologijah in vse ostalo, če mi nimamo niti kadrov in če ne obvladamo niti osnovnih tehnologij, ki so že bile razvite v začetku 90. let ali pa koncu 80."
ParlaMint-SI_2022-02-28-SDZ8-Izredna-96.u82,"Spoštovani podpredsednik, hvala za besedo. Spoštovani minister, spoštovana ekipa! Spoštovani kolegice in kolegi. Naj najprej povem, da celoten zakon o spodbujanju digitalne vključenosti v celoti podpiram in podpira ga tudi Nova Slovenija – krščanski demokrati. Ta zakon ga pa podpira tudi širša javnost. Tukaj moramo že v štartu povedati, da ta zakon in seveda tudi spremembo teh amandmajev podpira, in tukaj bi res rad izpostavil, Ameriška gospodarska zbornica Slovenija, ameriška slovenska izobraževalna fundacija Asef, Dijaška organizacija Slovenije, potem Inženirska akademija Slovenije, klub slovenski podjetnikov, Mednarodni raziskovalni center za umetno inteligenco Slovenije, Obrtniško-podjetniška zbornica Slovenije, Slovenska digitalna koalicija. In tukaj nismo končali. Ta zakon podpira, ne boste verjeli, Univerza v Ljubljani, Univerza v Mariboru, Univerza v Novi Gorici, Zavod za medgeneracijsko sodelovanje Simbioza, Zveza društev gluhih in naglušnih Slovenije, Zveza društev upokojencev Slovenije, Združenje bank Slovenije, Združenje Manager in še bi lahko našteval. Zaradi tega je moje razmišljanje, da mogoče v tem zakonu nekdo vidim samo nek negativizem, pesimizem, zelo, zelo obrobne narave. In če vse izobraževalne institucije v državi ta zakon podpirajo, jaz lahko rečem le hvala bogu. Ampak da se vrnemo k samemu členu. Sam osebno menim, da digitalna vključenost prebivalca je predpogoj družbenega razvoja, ki ga omogoča digitalna preobrazba gospodarstva, javne uprave in širšega javnega sektorja ter družbe v celoti. Zakon je temelj za to, da spodbujanje digitalne vključenosti postane obveznost vsakokratne izvršilne oblasti. In tukaj se strinjam, noben zakon ni popoln, vsi se učimo. In prav pri 27. členu pozdravljam tudi voljo ministra in koalicije, da smo nekako vključili tudi šoloobvezne otroke, vpisane v 7., 8. in 9. razred. To se pravi, da se bo nakup računalniške opreme se spodbujalo z digitalnim bonom tudi za t.i. zadnjo triado. Jaz moram reči, da to podpiram. Kot sem že rekel, sam se imam za človeka, ki nekako zasleduje digitalne cilje, ampak včasih se tudi zadržim in kakšno stvar tudi samo pohvalim in ne iščem samo negativnih lastnosti. Zaradi tega bom jaz ta zakon pohvalil. Ta zakon tudi mislim, da ga slovenska družbe potrebuje. Predvsem pa, da se bo ta družba v vseh vrsteh, to se pravi od mladih do starejših, lahko veliko naučila, predvsem pa nekako tudi izobrazila in krepila tudi na v bistvu področjih, ki bi lahko pozitivno vplivalo potem v prihodnosti tudi na gospodarskem sodelovanju, na gospodarskih komponentah, predvsem pa tudi na razvoju Slovenije, ki bo pripeljala Slovenijo tudi v boljši jutri, do boljših delovnih mest, predvsem tukaj mislim bolj kakovostnih in večje produktivnosti. Jaz bom podprl spremembo 27. člena, ki jo je vložila koalicija, to se pravi poslanska skupina Slovenske demokratske stranke, Nova Slovenija – krščanski demokrati in Konkretno. Tudi v nadaljevanju, če lahko, se ne bom več javljal, bom podprl vse amandmaje koalicije. Prav tako bom pa tudi podprl celoten Zakon o spodbujanju digitalne vključenosti. Hvala za pozornost.","Černigoj, Andrej",2022-02-28 00:00:00,"Tukaj moramo že v štartu povedati, da ta zakon in seveda tudi spremembo teh amandmajev podpira, in tukaj bi res rad izpostavil, Ameriška gospodarska zbornica Slovenija, ameriška slovenska izobraževalna fundacija Asef, Dijaška organizacija Slovenije, potem Inženirska akademija Slovenije, klub slovenski podjetnikov, Mednarodni raziskovalni center za umetno inteligenco Slovenije, Obrtniško-podjetniška zbornica Slovenije, Slovenska digitalna koalicija."
ParlaMint-SI_2022-02-28-SDZ8-Izredna-96.u98,"Podpredsednik, hvala lepa za dano besedo. Torej spoštovani kolega Verbič je povedal zakaj je do tega amandmaja k 27. členu prišlo. Jaz se trudi strinjam s tem, da se med upravičence tega bona 22 vključijo šoloobvezni otroci zadnje triade. Bi pa želel vzpostaviti še nekaj drugega, kar danes nismo tukaj slišali. Prej je, mislim da kolegica Udovč govorila o kontekstu tega izobraževalnega procesa. To me je razveselilo, kajti v Mariboru imamo IZUM, kot vsi poznate. Midva z ministrom, spoštovanim Andrijaničem sva se tam srečala pred enimi desetimi dnevi, ko se je podpisovalo sporazum o partnerstvu na področju umetne inteligence in tam sem tudi opravil, potem nekatere razgovore tudi med drugim z direktorjem IZUM-a Bošnjakom in me je zelo razveselil, ko je dejal, da se na IZUM pripravlja oziroma poteka že v bistvu v sodelovanju z digitalnim ministrstvom kot tudi z Ministrstvom za izobraževanje projekt tako imenovane e-šolske torbe. Zakaj je to pomembno? Preprosto iz tega razloga, ker v duhu časa v katerem smo, da je ta digitalna opolnomočenost tudi naših najmlajših tukaj seveda več kot zaželena po drugi strani pa dobesedno te težko šolske torbe krivijo njihove hrbtenice v dobesednem pomenu in sedaj v družbi v kateri smo digitalni družbi, da še za enkrat ni do te mere prišlo, da bi se dejansko s klikom ali pa z dvema dobili vsebino učbenikov jaz mislim, da je to več kot nujno pomembno. Dr. Pesek z Ministrstva za izobraževanje je tudi vpet v ta podjem zelo pomemben. To bo za celo Slovenijo zelo udarna zadeva se pravi, da bo preko neke spletne aplikacije bodo lahko naši učenci, osnovnošolci pa tudi srednješolci dostopali do vseh učbenikov, ki so seveda predpisani s strani ministrstva za izobraževanje se mi zdi izredno ključna do leta 2023 do jeseni naj bi to bilo že urejeno. Sedaj tam bodo skupaj z založniki, izdajatelji teh učbenikov ti šolski skladi, ki so v vsaki osnovni šoli in srednji šoli ter seveda ta informacijska hrbtenica, da rečem pa bo preko informacijskega sistema Cobiss potekala. Tukaj jaz res izpostavljam simbiozo vseh teh deležnikov se mi zdi še enkrat poudarjam v letu 2022, ko živimo je to strateškega pomena za našo državo pa za naše najmlajše. Vam dam eden sam primer kako so res ti mladi napredni. Moj nečak Edvard Kaloh vpišite si na Googlu Edvard Kaloh pri šestih letih množi deli več mestna števila in že pri šestih letih tudi programira saj poglejte si na YouTube ima ne vem koliko zadetkov. Se pravi na teh ljudeh bazira naša prihodnost, zato tukaj velika zahvala proaktivnemu zelo artikuliranemu ministru Andrijaniču, ki zna zelo dobro predstaviti zakonske predloge. Jaz verjamem, da ga mogoče na drugi strani kdo ne razume, ker je res bi rekel eden izmed tistih sicer v celi uspešni posadki te Vlade, ki res odgovori na vsa vprašanja tudi mogoče na kakšna zelo namerna podtikanja, ampak tukaj spoštovani kolegi iz opozicije ta zakon o digitalni vključenosti ni polje, na kateri bi si ne vem kot je bilo rečeno koalicija nabirala politične točke pred volitvami, ampak gre dejansko za nekaj nujnega. Sedaj, da pa ne bo nesporazuma, ko sem omenjal 2023 v letu za to šolsko e-torbo kar se tiče teh digitalnih bonov za nakup računalniške opreme bodo razdeljeni že pred začetkom tega aktualnega šolskega leta v jeseni in kolikor vem, da je tudi v proračunu že rezerviranih za te aktivnosti 31 milijonov evrov. Se pravi zelo dobro spisan zakon, zelo koristen zakon tudi finančno ovrednoten tako, da spoštovani minister in posadka, ki ste danes tukaj v Državnem zboru imate podporo mene kot poslanca in tudi vse poslanske skupine Slovenske demokratske stranke. Hvala, podpredsednik.","Kaloh, Dejan",2022-02-28 00:00:00,"Midva z ministrom, spoštovanim Andrijaničem sva se tam srečala pred enimi desetimi dnevi, ko se je podpisovalo sporazum o partnerstvu na področju umetne inteligence in tam sem tudi opravil, potem nekatere razgovore tudi med drugim z direktorjem IZUM-a Bošnjakom in me je zelo razveselil, ko je dejal, da se na IZUM pripravlja oziroma poteka že v bistvu v sodelovanju z digitalnim ministrstvom kot tudi z Ministrstvom za izobraževanje projekt tako imenovane e-šolske torbe."
ParlaMint-SI_2022-02-28-SDZ8-Izredna-96.u108,"Hvala gospod podpredsednik. Torej ob zaključku jaz mislim, da današnjih razprav o zakonski podlagi, ki je, jaz mislim, že relativno pozna ampak nujna in že sama kaže na neke ambicije te vlade, ki želi nekaj več narediti iz države, ki jo imenujemo naša Slovenija. Je tudi torej digitalna pismenost. Ta termin se mi zdi nekoliko morda bolj privlačen za ljudje, da bodo razumeli, marsikdo ki gleda to sejo, da bodo razumeli sploh, kaj želi vlada, resorno ministrstvo in pa tudi Državni zbor narediti iz naše države, predvsem pa začutiti čas in prostor, kjer živimo, in nujnost tega. Zdaj jaz marsikdaj nanizam kakršnekoli zgodbe. Pravimo, da se preko zgodb marsikaj lahko zapomnimo. Spomnim se nekih prvih kontaktov z dvema mojima nečakinja, ki ena študira na Univerzi Harvard v Bostonu v drugem letniku biokemijo, druga študira umetno inteligenco na Nizozemskem v prvem letniku. Kaj je temeljna značilnost njiju, ki sta končali kot dijakinji 2. gimnazijo v Mariboru, ki je nekoliko bolj naravoslovno usmerjena, in pa njenih ali pa kolegic, kolegov, ki so bili tudi uvrščeni torej na eno izmed najbolj elitnih univerz v dodiplomski študij. Največja zanimivost, da poleg nekaterih vsebin, ki so jih osvojile, ki so odlične tudi v Sloveniji, je pa največja pomanjkljivost, da znajo številni dijaki, ko vstopijo na eno izmed takih univerz, že relativno dobro programirati v nekaterih programskih jezikih. Tega, glejte, ne v Državnem zboru ne na ministrstvu niti v šolskem sistemu recimo, da bi se zdaj pogovarjali o osnovnem, na srednješolskem nikoli nismo slišali. Zdaj, minister, tudi vam se vidi, da ste kar nekaj bili tudi v tujini in vi ste eden izmed redkih, ki je sploh to omenil tudi takrat, ko ste to začeli, kolikor sem vas spremljal. Tako, da to je še ena pot mimo tega zakona, ki kaže neko drugo pismenost, ki jo bomo morali torej preko kurikuluma uvesti morda vsaj večino ali pa v določene srednje šole. In pa seveda osnovne šole, kjer bomo morali povedati, kaj je to podjetništvo, kaj je to ta tista osnovna digitalna pismenost, tako kot smo mi, naša generacija imela abecedo in pa tisti prvi, ki smo leta 1983, 1984 tekmovali in se nismo ločevali ali desni ali levi, predvsem je bilo tekma pred tem ali poslušaš Beatle ali Rolling Stonese, moja generacija pa ali imaš doma Commodoreja 64 ali imaš Spectrum, ali obvladaš BASIC ali Simon's BASIC. In to so zame edine prave relevantne tekme ali pa v mojem svetu. Torej, spoštovane kolegice in kolegi, marsikaj smo govorili v tem Državnem zboru v tem mandatu. Jaz sem od leta 2012 opozarjal na to slabo statistiko predvsem, kar tudi vpisa na naravoslovje v Slovenijo tiče, slabo promoviranje tega. In da Republika Slovenija, če želi nek prebojni moment, seveda potrebujemo večjo pozornost predvsem na študiju naravoslovja. Pa ne samo na študiju, tudi v srednjih šolah, srednjih strokovno-tehničnih šolah in pa tudi v okviru dualnega šolskega sistema. Danes v tej digitalni revoluciji ali pa ki ni prinesla v bistvu nobenega novega izuma, kar je značilnost prve, druge in pa tretje industrijske revolucije, je v bistvu, četrta je tista, ki pa nekako integrira vse te sisteme, ki so bili izumljeni predvsem v drugi, predvsem pa tudi največ v tretji industrijski revoluciji v kompletne fizikalne in pa tudi biološke sisteme. To je pomembnost tega trenutka in časa in ravno na podlagi tega lahko potem začnemo z osnovnim razvojem pametnih mest, pametnih vasi. Ko govorimo, prej smo imeli v tisti 9. točki amandma glede invalidov, sem pobudnik tudi, da glede študija bionike. Sedaj smo dobili neko minimalno koncesijo na Ptuju. Mi moramo študij bionike razširiti. Bionika ima neverjeten potencial ravno zaradi tega v Sloveniji, ker imamo izredno dober univerzitetni center Soča za rehabilitacijo invalidov, kjer bi morali skupaj povezati torej bioniko. Lahko si predstavljamo, da čez nekaj let, tako kot si nismo mogli predstavljati nekaterih tehnoloških sprememb danes, bodo številni invalidi, recimo paraplegiki lahko hodili s posebnimi pripravki, ki jih pripravlja, torej bioničnimi protezami, nastavki, kjer bodo, lahko bi rekel, resnično mobilni. Tudi družba ne bo potrebovala več nekaterih preprek, torej tudi arhitekturnih preprek izvajati, ker bo bionika to omogočila. Tudi tisti, ki jim manjka kakršnakoli okončina, bionične proteze so danes že na izredno visokem nivoju. Ravno na tem področju je neko upanje. Tudi to je znanost, ki je, lahko bi rekel, izredno humana. Vi veste, da smo v Sloveniji tudi v medicini skupaj s tehnološko ali pa oddelki mariborske fakultete z 3D tiskalniki nekoč že popravljali, recimo tudi pri težjih prometnih nesrečah nadomestili del lobanje, ki je manjkala, to je del kosti, lobanje in tako naprej. Poglejte, to so poklici prihodnosti, po eni strani so visokotehnološki, so humani in pomagati sočloveku s tehnologijo jaz mislim, da je to nekaj največjega kar lahko dosežeš. Tudi pojem nekega poklica katerega se veseliš. Poglejte, pri bioniki je, recimo, tudi primer številnih črpalk, ki deluje na nanotehnološkem področju, otroci, ki imajo določene bolezni živčevja in skeletnega sistema, kjer jim je na žalost tudi izredno agresivna zdravila v nekaj letih jim po vsej verjetnosti uničijo jetra, danes jim lahko s posebnimi protonskimi črpalkami ta zdravila direktno se vbrizgavajo v sam hrbtenični del in zaradi tega lahko nekateri, recimo, otroci preživijo lahko bi rekel skoraj polno življenje. Tako da tehnologije, ki so danes na svetu za Slovenijo lahko zagotavljajo izredno tudi gospodarsko priložnost. Začne se seveda pri pismenosti, to kar je minister začel na prvi točki, potem z digitalizacijo predvsem javne in državne uprave, potem z digitalizacijo podjetij, ampak za to potrebujemo ljudi, ki se bodo bolj odločali za tehnične poklice na vseh stopnjah izobrazbe. Seveda potrebujemo tudi v digitalni revoluciji družboslovne poklice, ampak s specialnimi specialnostmi, torej kot to poteka na univerzi Stanford, kjer sociologi delajo doktorate iz računalništva in tudi obratno, zato da lahko potem določene softwerske solucije spravijo na nek višji nivo. Tako da mora nam biti vsaj na tem področju cilj Kitajska. Na Kitajskem študira približno nekaj manj kot 70 % študentov tehnične vede ali predvsem naravoslovne vede. To mora biti naši cilj, če želimo prehiteti našo konkurenco v Evropi. Slovenija vemo, da caplja. Trenutno vodi Češka, ki je blizu 50 %. Mi ne moremo tekmovati z Nemčijo, ki ima tudi manjko teh poklicev. Nemčija ima v svoji karieri stoletni ali sto petdeset karieri vrhunske patente, na katerih lahko živi. Ima multinacionalke, ki lahko v Indiji vsako leto postavijo novo podjetje. Izkorišča torej njihov potencial, njihove inženirski kader in tako naprej. Slovenija žal tega, teh velikih multinacionalnih podjetij trenutno nima. Ravno zaradi tega moramo biti hitri, hitro učeča družba. Zakon kot vidite je tudi socialen. V bistvu vključuje vse ljudi, ne glede na njihov socialni status, da se digitalno izobrazijo. Tudi to je en pomen tega zakona. Morda ga premalo poudarjamo. In na podlagi te učeče družbe in sodelovalne družbe lahko Slovenija naredi pomembne prebojne korake, ravno v tem času, kot jaz govorim večkrat, te digitalne revolucije. Vlak, ki peljejo ni francoski, vlak, ki pelje ni nemški, vlak, ki pelje, ki bo pripeljal na pomemben peron v prihodnosti Republike Slovenije. To je vlak četrte industrijske revolucije. In vlak, ki bo Sloveniji zagotovil blagostanje za številne ali večinoma slovenskega prebivalstva, ki bo vložilo vsaj nekaj truda. In bo zagotovil tudi dobre pokojnine in tudi socialno vzdržno državo. Slovenija z 1,6 delavca na enega upokojenca lahko govorite karkoli, lahko kot politiki obljubljamo karkoli, s takšno strukturo gospodarstva, ki ga imamo trenutno ne bo zagotavljala več socialne države v naslednjih letih. To je treba jasno povedati. Mi rabimo nekaj res prebojnega in preboje High tech tehnologija. High tech tehnologija zagotavlja zeleno Slovenijo na drugi strani, zagotavlja najboljšo socialno politiko, zagotavlja, da tudi sledeče gospodarske krize bomo preživeli relativno, lahko bi rekel, v varnem okolju. Ne bomo se rabili več dobesedno bati nekih gospodarskih kriz in pomeni tudi neko slovensko samozavest neko novo slovensko samozavest in predvsem blagovne znamke pod katerimi in izdelke pod katerimi bo pisalo made in Slovenia. To potrebujemo v 21. stoletjem. Izdelke z blagovno znamko made in Slovenia, ki bodo ponos ne samo na zemlji tudi v vesolju, zato danes minister hvala za ves vaš drug. Sam sem morda nekaj več v politiki vedno so se tudi nekateri norčevali. Stalno so bili kritični nikoli niso nikoli nič predstavili tukaj v parlamentu. Predstavili smo digitalno resolucijo so se norčevali. Nikoli niso govorijo o zeleni preobrazbi nikoli niso povedali s katero tehnologijo bi naredili karkoli iz zelene preobrazbe Slovenije. Mi bomo v petek predstavili eno izmed mojih boljših dokumentov torej kaj lahko naredimo z geotermijo predvsem v vzhodnem delu, kako lahko pospešimo dvig energetike z novimi vrtinami na več kot pet, šest tisoč metrov v Sloveniji ravno to, kar dela sedaj Dunaj, kar delajo številna mesta, ki imajo ta potencial. Tega ni pripravila nobena nevladna organizacija. Jaz sem stalno pripravljen poslušati vsakogar, ki ve več od mene problem pa je, da večina nevladnih, ki sem jih poslušal ve manj od mene to je največji problem. Vedno sem pripravljen dvigniti telefon iti nekam na sestanek, zato da se bom nekaj naučil, da bom dobil kakšno novo idejo, vedno sem pripravljen. Problem pa je, če se nekdo v nevladni organizaciji, ki nima ne izobrazbe ne kompetenc ne kakršnikoli izkušenj ne v Sloveniji ne v tujini začne govoriti o neki digitalni preobrazbi ali pa recimo o neki zeleni preobrazbi začne pa na način kaj bi on vse odpravil in kaj bi vse zaprl. To je tipično slovensko zelo malomeščansko. To je tipični primer viničarsko predpasničke mentalitete in to mentaliteto, to miselnost v 21. stoletju tudi v naslednjih mandatih moramo zaključiti drage kolegice in kolegi. Kdor bo izključeval v politiki bo na koncu sam izključen. Nove Vlade nove koalicije se bodo sklepale na podlagi resnih politik. Danes se pogovarjamo o prvem velikem koraku. Govorimo o specialni politiki, ki jo predstavlja minister za digitalno preobrazbo, kar je ena izmed številnih novitet tudi v Evropi. Taka ministrstva govorimo o [[nerazumljivo]]politiki, ki bo popolnoma novost in Slovenija potrebuje točno takšen tip ministrstva in tudi nadaljevanje tega v naslednjih vladah. Spoštovani minister jaz se vam zahvaljujem za ves vaš trud, poslušanje. Vedno se mečejo polena pod noge, ampak na koncu zmagajo tisti, ki gredo skozi vse to, ki imajo debelo kožo in ki imajo svoj jasni cilj. Naš jasni cilj kot vidim danes tudi tukaj na levi imamo kar nekaj ljudi, ki se približujejo tudi tej novi koaliciji bi temu rekel, če sem malo politično na koncu. Vedno več vas je in to tudi pozdravljam. Nikoli nisem izključeval vedno sem bil na tisti strani, kjer smo nenazadnje iskali skupne podlage in ne tisto zadevo, na kateri se delimo. Zakon, ki je pred nami z nekaterimi minimalnimi popravki, kar je nekaj normalnega jaz upam, da bo sprejet in jaz upam, da smo prvo veliki korak v tej smeri bomo v najkrajšem času tudi naredili. Hvala.","Breznik, Franc",2022-02-28 00:00:00,"Spomnim se nekih prvih kontaktov z dvema mojima nečakinja, ki ena študira na Univerzi Harvard v Bostonu v drugem letniku biokemijo, druga študira umetno inteligenco na Nizozemskem v prvem letniku."
ParlaMint-SI_2022-02-28-SDZ8-Izredna-96.u110,"Hvala, predsedujoči, za besedo. Najlepša hvala za vse podane komentarje in spodbudne besede. Dejstvo je, da ne moremo zgraditi digitalne zgodbe o uspehu brez strokovnjakov za digitalne tehnologije. Na tem področju ne šepa samo Slovenija, ampak cela Evropa, se pa države med seboj razlikujemo. Ene so na tem področju bolj napredne, druge še malo zaostajamo. Dejstvo je, da potrebujemo temeljito prevetritev našega šolskega sistema. Sam sem velik zagovornik uvedbe predmeta računalništvo in informatika, v prenovljeni in osveženi obliki, kot obveznega samostojnega predmeta v osnovnih in srednjih šolah. Enostavno so te vsebine danes univerzalni jezik, ki ga govori cel svet in zaslužijo si posebno pozornost, še posebej, ko gre za naše najmlajše. Naj tukaj poudarim, da nekatere najnaprednejše evropske države, pa naj gre za Estonijo ali Finsko, vnašajo osnove programiranja že v predšolsko vzgojo, kaj šele v osnovne in srednje šole. Skratka, dokler ne bo ta sistemski premik v našem šolskem sistemu narejen, si moramo pomagat z drugimi ukrepi in prav zato je pred vami ta predlog zakona, ki bo v tem vmesnem času omogočal mladim vseh starosti brezplačen dostop do teh naprednih znanj za prihodnost, pa naj gre za robotiko, ki je bila danes večkrat omenjena, umetno inteligenco, programiranje ali pa na digitalnih veščinah temelječe podjetništvo. Tako da, vse to želimo pripeljat vsem mladim, ne glede na to, kje živijo in ne glede na to, kakšen je socialni status njihovih družin. To se mi zdi ključno, zato se bomo tudi na te mlade osredotočili že letos in kot rečeno, če bo danes zakon sprejet, gremo čim prej že v te javne razpise, na podlagi katerih bomo lahko podelili subvencije tistim izobraževalnim organizacijam, ki bodo seveda izpolnjevale stroge pogoje in merila, pa naj gre za ustrezne reference na tem področju, strokovno usposobljeno osebje, računalniško opremo in pa ustrezne prostore. Skratka, ne smemo več izgubljati časa, bolje sicer pozno, kot nikoli, bilo bi pa še bolje, če bi takšen zakon sprejemali pred desetimi ali pa celo pred 15. leti. Hvala lepa.","Andrijanič, Mark Boris",2022-02-28 00:00:00,"Skratka, dokler ne bo ta sistemski premik v našem šolskem sistemu narejen, si moramo pomagat z drugimi ukrepi in prav zato je pred vami ta predlog zakona, ki bo v tem vmesnem času omogočal mladim vseh starosti brezplačen dostop do teh naprednih znanj za prihodnost, pa naj gre za robotiko, ki je bila danes večkrat omenjena, umetno inteligenco, programiranje ali pa na digitalnih veščinah temelječe podjetništvo."
,"Podpredsednik, hvala lepa.
Zelo na kratko, bom sedaj malo kršil poslovnik, ampak jaz bi se res ekipi zahvalil za prejšnji zakon, trdo so delali. To je stara ekipa. Pomembno je verjetno, kam ekipo pelješ. Tako da še enkrat, hvala vam lepa. Tudi če ni bilo veliko kregarije, zakon je zelo, zelo pomemben in enako zakon, ki ga imamo zdaj pred nami.
S Predlogom zakona o spremembah in dopolnitvah Zakona o avtorski in sorodnih pravicah v bistvu prenašamo dve direktivi. Ne bom jih našteval pa bral, ampak sta zelo pomembni. Pri obeh direktivah je rok za prenos že potekel. Ker vem, da je zahteven zakon, ne bomo nič kazali s prstom na kogarkoli. Dejstvo je, da z določbo direktiv zamujamo. Prejeli smo opomin. Dogovorili smo se, da so nam na Evropski komisiji zadevo še malo podaljšali. Verjamem, da danes, tudi zaradi vas, poslanke in poslanci, ne bomo dobili denarne kazni za Slovenijo in da bomo rešili pomembne zadeve, ki jih nismo rešili do danes.
Zakon je bil dvakrat v javni obravnavi, trikrat je bil medresorsko usklajen. Zelo nasprotujoča mnenja so bila, zelo nasprotujoči interesi, in to spraviti pod en dežnik, je zelo težko, zato se zahvaljujem vsem.
Poglavitne rešitve predloga zakona. S prenosom določb prve direktive se za nove pomožne spletne storitve RTV organizacijam olajšuje ureditev pravic tako, da jih lahko uredijo v eni državi članici za celotno Evropsko unijo, in sicer v tisti, v kateri ima radiodifuzna organizacija glavni sedež. To je ena pomembna zadeva. Pri drugi direktivi pa bodo  z novimi pravicami do nadomestila avtorji, kar je zelo pomembno, kljub prenosu pravic prejeli nadomestilo za nekatere najbolj množične načine uporabe del na spletu.
Drugo, nove pravice do nadomestila za priobčitev javnosti videograma za njihovo izvedbo določamo tudi za izvajalce, kot so filmski igralci – veste, da so bili filmski igralci zdaj na nek način iz tega izvzeti –, s čimer se njihov položaj smiselno izenačuje s položajem glasbenih izvajalcev, ki nadomestilo že prejemajo. Natančneje urejamo poročanje uporabnika, avtorja in izvajalcev o prihodku, doseženim z uporabo dela. To se mi zdi zelo pomembno. Omogočamo boljše licenciranje in širši dostop do vsebin avtorjem in organizacijam. Avtorjem dajemo možnost, da lahko rešujejo spor tudi s posredovanjem mediatorja ali drugo obliko alternativnega reševanja sporov, kar se mi zdi v redu.
Založnik medijske publikacije ima novi pravici, na podlagi katerih bo, na primer, časopisna hiša prejela plačilo, ko se bo njen članek objavil na spletni strani ponudnika storitev zbiranja novic, in ta delež plačila bo prejel avtor tega članka. Urejamo priobčitev javnosti v okviru storitev dejanja vsebin na spletu, kar je tudi v redu. Določamo jamstvo, ki zagotavljajo pravično ravnovesje med interesi avtorjev do varstva njihovih pravic in svobodo izražanja uporabnikov, ki zakonito uporabljajo delo, seveda vključno z možnostjo pritožb.
Urejamo tudi nove obvezne omejitve avtorskih in sorodnih pravic, pod katerimi pogoji se lahko avtorsko delo uporabi brez prehodnega dovoljenja avtorja. S tem uporabnikom olajšamo uporabo del. Uporablja brez plačila nadomestila avtorju pa je določena za druge nove omejitve, in sicer za besedilno in podatkovno rudarjenje ter splošno, kot za namene znanstvenega raziskovanja. To bo prispevalo k razvoju podatkovne analitike in umetne inteligence.
Zelo pomembno je ohranjanje kulturne dediščine, kar bo ustanovam za varstvo kulturne dediščine v večji meri kot zdaj omogočilo digitalizacijo del, ki jih imajo trajno v svojih zbirkah, uporabo del izven pravnega prometa, in sicer kadar ni reprezentativne kolektivne organizacije, pri katerih bi lahko ustanova za varstvo kulturne dediščine pridobila, na primer muzej, pravice za uporabo teh del.
V glavnem, danes sprejemamo pomemben zakon. Jaz vem, da ni tako atraktiven, ampak naredili bomo veliko stvar za avtorje in naredili bomo veliko stvar za Slovenijo, če bo ta zakon sprejet. Hvala lepa vsem za razumevanje za to, da smo šli po nujnem postopku, in za konstruktivno debato na odboru.",Matjaž Han,2022-09-29 00:00:00,To bo prispevalo k razvoju podatkovne analitike in umetne inteligence.
,"Spoštovane, spoštovani!
40 tisoč volivk in volivcev je na podlagi 90. člena Ustave Republike Slovenije vložilo zahtevo za razpis zakonodajnega referenduma o Zakonu o Vladi. Zakonodajni referendum pomeni najvišjo stopnjo neposredne demokracije, torej pravico državljank in državljanov, da odločijo o posameznem zakonu, pravico državljank in državljanov, da sodelujejo pri sprejemanju zakonodaje. Socialni demokrati seveda to pravico spoštujemo in podpiramo takšno sodelovanje javnosti, namreč, krepi legitimnost sprejetih odločitev in pomeni dejansko uresničevanje ustavnega načela - v Sloveniji ima oblast ljudstvo. In ljudstvo naj predvidoma 27. novembra na referendumu odloči, ali se Zakon o spremembah Zakona o vladi uveljavi ali ne.
V koaliciji smo sicer z dobrimi nameni pripravili Predlog sprememb Zakona o vladi, s katerim se spreminjajo delovna področja nekaterih ministrstev, uvajajo pa tudi tri nova ministrstva, ki so usmerjena v prihodnost. Tako imenovano rekonstrukcijo vlade smo predlagali zato, ker smo prepričani, da bomo lahko le tako najbolj učinkovito uresničili zaveze volivcem, ki smo jih dali v času pred volitvami in jih tudi zapisali v koalicijsko pogodbo. Dejstvo je, da si državljanke in državljani zaslužijo operativno in učinkovito vlado, ki jim bo znala prisluhniti, ki bo odzivna, ki bo hitro reševala probleme ljudi, pa tudi izzive današnjega časa. Svet se namreč spreminja s svetlobno hitrostjo, na eni strani nove tehnologije, robotika, umetna inteligenca, ki že narekujejo naš vsakdan, na drugi strani pa imamo vedno več starajočega se prebivalstva, za katerega bomo morali poskrbeti mladi in delovno aktivni. Cene hrane, bencina, energentov, praktično vseh osnovnih življenjskih dobrin iz meseca v mesec naraščajo. Najbolj na udaru pa so najranljivejši, tisti, ki so že pred podražitvami težko shajali iz dneva v dan. Poleg vsega tega pa, ko se svet spreminja in čas teče, hote ali nehote izčrpavamo naš planet, ki slej ko prej tega več ne bo zmogel prenašati. In naša legitimna pravica je legitimna pravica vsake vlade, da si sama določi svojo sestavo in način delovanja, tako kot sama ocenjuje, da bo najbolj učinkovito,  seveda vse v skladu z Ustavo Republike Slovenije.",Jonaš Žnidaršič,2022-10-18 00:00:00,"Svet se namreč spreminja s svetlobno hitrostjo, na eni strani nove tehnologije, robotika, umetna inteligenca, ki že narekujejo naš vsakdan, na drugi strani pa imamo vedno več starajočega se prebivalstva, za katerega bomo morali poskrbeti mladi in delovno aktivni."
,"Hvala lepa.
Spoštovana predsednica Državnega zbora, spoštovane poslanke in poslanci, predsednik Vlade, kolegice in kolegi ministri, dobro jutro.
Danes stojim pred vami samo zato, ker sem kot ministrica za zunanje zadeve ravnala tako, kot sem v Državnem zboru ob prevzemu funkcije pred vsemi vami prisegla, da bom spoštovala ustavni red, delovala po svoji vesti in za blaginjo Slovenije. Pred vami stojim zaradi dejstva, da sem spoštovala zakonodajo in ukrepala, kot sem bila dolžna ukrepati. To dejstvo je za nekatere poslance zelo moteče in boleče, da so zoper moje delo vložili interpelacijo. V svojem pisnem odgovoru, ki ste ga prejeli vsi, sem natančno odgovorila in argumentirano s pravnimi dejstvi zavrnila vse obtožbe in očitke, in danes bom v svojem odgovoru povzela argumente. Začenjam s pojasnilom o dokumentu, torej depeši, ki je predmet interpelacije. Janez Janša, poslanec SDS in prejšnji predsednik Vlade, je 2. septembra na svojem Twitter računu objavil fotografijo. Na njej je viden računalniški zaslon in na njem odprta depeša. Iz vsebine depeše izhaja, da gre za depešo številka ZKO 220322 z dne 1. septembra letos. V depeši je zapisana prošnja kandidatke za predsednico republike, naj se na veleposlaništvih objavi njen naslov z namenom zbiranja podpisov volivcev. To depešo je MZZ poslalo na vsa veleposlaništva. Zakaj? Ker je dobilo zaprosilo od Ministrstva za notranje zadeve. Gre namreč za ustaljen postopek zbiranja podpore podpisov na veleposlaništvih, ki je na enak način urejen od leta 1997, torej približno 25 let. To pravico imajo vsi kandidati za predsednika. Prošnjo za zbiranje podpisov mora dati kandidat sam. Na veleposlaništva so bile posredovane prošnje za zbiranje podpisov še za šest drugih kandidatov za letošnje predsedniške volitve. SDS, ki je vlagatelj te interpelacije, to prakso zbiranja podpisov preko veleposlaništev dobro pozna. Ta način so že uporabili, denimo za zbiranje podpisov za referendum o Vladi, o RTV Slovenija, o dolgotrajni oskrbi in sicer 30. avgusta letos. To je dva dni pred objavljeno depešo iz interpelacije. Poudarjam, da je identičen postopek zbiranja podpore na veleposlaništvih potekal tudi v času predsedniških volitev leta 2007. Vlado je takrat vodil Janez Janša, minister za zunanje zadeve je bil Dimitrij Rupel, minister za notranje zadeve pa Dragutin Mate. SDS očitno dobro pozna ta institut in ga tudi uporablja. Depeša, ki je bila poslana, je torej del ustaljene prakse. Njeno razkritje, torej posredovanje in objava na socialnem omrežju, tako ni povezano z razkritjem nemoralnih ali protizakonitih dejanj. Ni nikakršno žvižgaštvo, ima drugačne cilje in te poznajo protagonisti te interpelacije.
¸	Naj pojasnim pravila za ravnanje z depešami. Depeša je diplomatsko sporočilo, ki se z MZZ pošilja po posebnem sistemu. Gre za notranji in ne javni sistem. Gre za komunikacijo med ministrstvom in veleposlaništvi. Ker je vsak podatek lahko potencialno občutljiv z vidika odnosov z našimi partnerji v tujini ali z vidika nacionalnih interesov Slovenije, je sistem narejen tako, da se podatki ne pošiljajo, prvič, nepooblaščenim osebam in drugič, na nepooblaščen način. Depeše se lahko pošiljajo samo naslovnikom depeše in iz sistema lahko podatke iz depeše daje samo minister ali za to pooblaščena oseba. Zato se o pošiljanju depeše posebej označijo naslovniki, ki naj bi depešo prebrali. Pri tem je povsem nepomembno, ali je depeša označena s stopnjo tajnosti, v vsakem primeru gre za notranje diplomatsko komuniciranje. Poseben predpis določa, da uslužbenci brez pooblastila ne smejo razkriti dokumenta iz depešnega sistema javnosti ali posameznim nepooblaščenim osebam. Ob vstopu v depešni sistem se na računalniškem zaslonu vsakič z rdečim izpiše tudi opozorilo, vstopate v depešni sistem Ministrstva za zunanje zadeve Republike Slovenije, v katerem se obravnavajo tudi tajni podatki. Vse vaše aktivnosti se beležijo, vsak nepooblaščen dostop oziroma kakršnakoli druga zloraba je kazniva.
Zaradi zavedanja o možnostih zlorabe sistema in za njeno preprečevanje je minister Logar, član SDS, decembra lani uvedel spremembe predpisa. Uvedena je bila enkratna šifra depeše in urejen postopek ugotavljanja kršitve. Pri odprtju dokumenta se izpiše šifra, ob tem se v sistemu zabeleži oseba in čas odprtja dokumenta. Beležijo se tudi vse aktivnosti uporabnikov v aplikaciji. Predpis določa, da lahko ob sumu nepooblaščenega razkritja depeše, nepooblaščenim osebam minister ali generalni sekretar pisno odredi vpogled v podatke o navedenih varnostnih elementih, da se ugotovi, s katerega računalniškega računa je bila razkrita depeša. Depeša je, odvisno od vsebine, lahko dokument, ki bi ga MZZ posredoval prosilcu na njegovo zahtevo na podlagi Zakona o dostopu do informacij javnega značaja. O tem lahko v okviru zakonsko predpisanega postopka odloča le minister, ministrica ali uradna oseba, pooblaščena za posredovanje informacij javnega značaja. V tem primeru MZZ take zahteve ni prejelo.
Na podlagi vsega povedanega smo torej imeli utemeljen sum, da je šlo za nepooblaščeno razkritje depeše nepooblaščeni osebi, zato je bila na podlagi predpisa izdana odredba za komisijski vpogled v aplikacijo depeše. In kaj kažejo dejstva? Ugotovljeno je bilo, da je depešo z enoznačno šifro depeše, izpisano na vodnem žigu, torej točno to depešo, ki je na fotografiji, odprl in pregledoval uporabnik informacijskega sistema Tone Kajzer, MZZ, GOV. Čas pregledovanja te depeše je bil 1. september letos, 22:36:23, po lokalnem washingtonskem času. Od odprtja depeše do fotografiranja monitorja je, kot kaže ura na fotografiji, minila manj kot minuta, saj je na fotografiji viden čas 22:37. Ugotovljeno je bilo, da je bil ta isti uporabnik edini, ki je v celotnem sistemu to depešo odprl ob navedenem času, da se je vpogled v depešo brez dvoma zgodil v poslovnih prostorih Veleposlaništva v Washingtonu, kažejo tudi druga dejstva iz fotografije. Je pri ugotavljanju kršitve pomembna stopnja tajnosti depeše? Ne. Pri ugotavljanju kršitve ne gre za vsebino ali stopnjo tajnosti depeše, pač pa za njeno nepooblaščeno posredovanje.
Vlagatelji interpelacije menijo, da pri tem nepooblaščenem posredovanju depeše ni šlo za kršitev, češ da vsebina navedene depeše predstavlja informacijo javnega značaja in ne tajni podatek. Vsebina te depeše je sicer javna informacija, vendar pa je vsebina depeše ali stopnja njene tajnosti nerelevantna. V postopku je bilo ugotovljeno, da je veleposlanik Kajzer nepooblaščeno posredoval depešo, kršitev 45. člena Zakona o zunanjih zadevah in 16.b člena Pravilnika o varovanju osebnih podatkov MZZ, je bila storjena s samim nepooblaščenim posredovanjem vsebine depeše tretji nepooblaščeni osebi. Dejstvo je, da veleposlanik ni bil pooblaščen za razkritje depeše.
Zaradi ugotovljenih kršitev je bila sprejeta odločitev, da se predsedniku republike predlaga predčasni odpoklic veleposlanika. Postopek odpoklica je določen v četrtem odstavku 17.a člena Zakona o zunanjih zadevah, ki določa, da veleposlanika postavi in odpokliče predsednik republike z ukazom, ki se objavi v Uradnem listu Republike Slovenije. Minister za zunanje zadeve pripravi predlog odpoklica za obravnavo na seji Vlade, pred tem pa se posvetuje s predsednikom. Način posvetovanja s predsednikom republike pri odpoklicu veleposlanika v predpisih ni določen. V zvezi s tem se je izoblikovala praksa in na podlagi predpisa ter obstoječe prakse je potekal postopek posvetovanja in odpoklica. Kot je to običajno, so posvetovanja potekala pred sejo Vlade.
V obdobju, ko je bil predsednik republike Borut Pahor, je vlada na predlog ministra za zunanje zadeve predlagala dva predčasna odpoklica veleposlanika Republike Slovenije v Avstraliji, julija 2014 in veleposlanika Republike Slovenije v Turčiji v juniju letos. V nobenem od teh primerov ni bilo pisnega posvetovanja o predlogu za odpoklic s predsednikom republike. Postopek ugotavljanja kršitev veleposlanika je bil izveden v skladu s predpisi. Podobno visok dokazni standard se sicer uporablja v kazenskem postopku za izrek obsodilne kazenske sodbe. Veleposlanik je s svojim dejanjem nepovratno omajal zaupanje, da bo pri nadaljnjem delu deloval v javno korist Slovenije in ne zgolj v korist ene politične stranke, v kateri je predsednik Odbora za zunanjo politiko.
Naj sklenem prvi del. Zakaj veleposlanik ne more več voditi veleposlaništva? Ker je kršil zakonodajo, ni spoštoval pravil depešnega sistema in je dal prednost stranki pred državo. Veleposlanik je bil odpoklican, ker je kršil 45. člen Zakona o zunanjih zadevah, ki določa, da so diplomati dolžni varovati premoženje, opremo, dokumente in podatke. Kršil je tudi 16. člen pravilnika zunanjega ministrstva o varovanju osebnih podatkov. Pravilnik je lani spremenil minister iz SDS dr. Anže Logar. Ne gre za vprašanje, ali je vsebina depeše označena kot tajna ali ne, po pravilniku je kršitev nastala z nepooblaščenim razkritjem dokumenta iz notranjega depešnega sistema nepooblaščeni zunanji osebi. Veleposlanik je s tem dejanjem našim sogovornikom v diplomaciji dal signal, da zelo verjetno ne zmore ohranjati sporočil, ki mu jih posredujejo kot najvišjemu predstavniku Slovenije. Diplomatski pogovori temeljijo na predpostavki zaupnosti in zavedanjem, da bodo sporočila prišla v roke naslovnikom. Kaj si lahko o lahkotnem posredovanju diplomatskih depeš nepooblaščenim osebam in kršenju notranjih pravil mislijo naše partnerske države? Zaupnost pogovorov je temelj diplomatskega dela, zato so depeše varovane in niso javno objavljene. Veleposlanik bi moral vedeti, da je zbiranje podpisov na veleposlaništvih za predsedniško funkcijo in referendumske pobude zelo ustaljena praksa, saj poteka že 25 let. To možnost je že velikokrat uporabila stranka SDS za zbiranje podpisov, za predsedniške kandidate in na enak način potekalo 2007 v vladi Janeza Janše. Vznemirjenje, ki je nastalo ob obvestilu o možnosti oddaj podpisov za predsedniško kandidatko, je, žal, moram reči, tako navadno sprenevedanje vlagateljev interpelacije. Notranje ministrstvo pošlje zaprosilo na MZZ, letos so bile po vrstnem redu, kot so prihajale posredovane tovrstne prošnje za 7 kandidatov, prva za predsedniško kandidatko. Podpisniki interpelacije mu očitajo, da je bil odpoklic veleposlanika nesorazmeren. Kaj je alternativa? Alternativa je, da bi njegova dejanja dobila legitimnost in se multiplicirala. To seveda podpisniki interpelacije vedo. In spoštovani poslanke in poslanci, naj vprašam ali je interpelacija zoper ministrico, ki deluje na podlagi zakonodaje in ukrepa zoper kršitelje zakonodaje sorazmeren ukrep? Mislim, da je odgovor zelo jasen in s tem pridemo do drugega dela, namreč do tega zakaj pri tej interpelaciji pravzaprav sploh gre. Primarno je namen obeh vloženih interpelacij SDS načenjati trdnost koalicije, ustvarjati morebitne razpoke, prikazovati kako neučinkovita naj bi bila trenutna vlada. V primeru interpelacije zaradi odpoklica veleposlanika Kajzerja gre za preusmerjanje pozornosti z neprimernega ravnanja veleposlanika in neprimernega ravnanja nekdanjega trikratnega predsednika Vlade. Skrajno neprofesionalno je, da veleposlanik nepooblaščeno razkrije diplomatsko depešo, enako pa tudi, da trikratni predsednik vlade objavi diplomatsko pošto na svojem Twitter računu. Tega ni mogoče ne opravičiti in ne zagovarjati. Ne spomnim se, da bi nekdanji SDS-ov zunanji minister, tako imenovani neodvisni kandidat za predsednika države Anže Logar okaral neprimerno delovanje bodisi svojega ali strankarskega šefa bodisi strankarskega kolega Toneta Kajzerja. Očitno je nerealno pričakovati, da bi se gospod Logar, ki je takratni Janševi vladi predlagal imenovanje svojega državnega sekretarja Toneta Kajzerja za veleposlanika v Washingtonu, opredelil do dejanj obeh, kaj šele, da bi ju kritiziral. Celoten primer Kajzer kaže na modus operandi največje opozicijske stranke, ki daje prednost strankarski pripadnosti pred profesionalnostjo, njeni kadri pa so bolj kot državnemu sistemu, v tem primeru MZZ, lojalni stranki in vodstvu. SDS je v času, ko je ministrstvo vodil član SDS in kandidat za predsednika države Anže Logar, izigrala Zakon o zunanji politiki in je svoje kadre zaposlila na uradniška mesta v MZZ. Tedanja koalicija je tudi na veleposlaniška mesta postavila sebi lojalne kadre, med njimi nekatere neprimerne. Tone Kajzer v tem smislu ni osamljen primer in te veleposlanike je na predlog SDS-ovega ministra potrdila tudi vlada Janeza Janša. Posebej pomenljiv primer strankarsko obarvane kadrovske telovadbe v času ministrovanja Logarja je primer vojaka, ki ga je prejšnja vlada poslala kot odpravnika poslov na veleposlaništvo v Kijev. Pred tem, kar je skrajno nenavadno, iz Kijeva je umaknila akreditiranega veleposlanika, opolnomočenega, da predstavlja Slovenijo v Ukrajini. Kako neprimerna je bila ta izbira ministra Logarja, priča dejstvo, da ta vojak sedaj javno na Twitter računu kritizira aktualnega veleposlanika Slovenije v Kijevu. Kot se boste spomnili, gre za istega vojaka, ki je proti pravilom umaknil slovensko zastavo z veleposlaništva v Kijevu in s tem oskrunil simbol slovenske države. Takšna praksa takratnega ministra je zelo škodljiva za profesionalno delovanje slovenske diplomacije in rušil ugled slovenske diplomacije in države Slovenije.
Primer Kaiser kaže, da za nekatere ni pomembna resnica, temveč njeno izkrivljanje. Resnica je, da je postopek obveščanja veleposlaništev na zaprosilo Ministrstva za notranje zadeve čista rutina in večkrat uporabljena v preteklosti. Predlagatelji interpelacije dejstva z lahkoto prirejate za notranjepolitične namene in počnete to tudi preko različnih strankarskih medijev. Naj spomnim tudi na izjave predsedniškega kandidata, ko je aprila leta 2020 zagovarjal pošiljanje depeše Svetu Evrope z vsebino, da večina slovenskih medijev izvira iz komunističnega režima. In še enkrat, danes govoriti o neodvisnem kandidatu za predsednika države je zelo nenavadno.
Zelo me tudi žalosti, da je bilo v času Janševe vlade Ministrstvo za zunanje zadeve uporabljeno za blatenje slovenskih medijev v mednarodnih institucijah in za izkrivljanje poročanja o stanju človekovih pravic v naši državi. Tega takratni minister ne bi smel dovoliti in ne bi smel dajati prednosti spet stranki pred državo. Na vse te in druge napake smo in še vedno intenzivno opozarjamo, v samo petih mesecih mandata je aktualni vladi uspelo popraviti precej napak, najbolj pomembno je, da smo Slovenijo zapeljali v družbo jedrnih članic Evropske unije, ki so zavezane temeljnim vrednotam Evropske unije, vključno z vladavino prava in spoštovanjem človekovih pravic.
Popravili smo napako iz leta dva 2012, ko je Geoplin odpovedal pogodbo o dobavi alžirskega plina v Sloveniji, s tem je bila Slovenija pahnjena v popolno odvisnost od plina in v Slovenijo bo z novim letom ponovno pretekel tudi alžirski plin.
Odločitev arbitražnega sodišča glede meje s Hrvaško smo postavili nazaj na dnevni red. Ta vlada si želi dobrih odnosov s Hrvaško in odprta vprašanja bomo reševali v duhu dobrososedskih odnosov. Hrvaške ne bomo ustavljali na poti v Schengen, bomo pa vztrajali pri arbitraži.
Spremenili smo politiko prejšnje vlade do Bosne in Hercegovine, ko je bil ugled Slovenije očrnjen tudi, zaradi non- paperja v zahodnem Balkanu, ki je predlagal spremembo meja Bosne in Hercegovine. Celotna mednarodna skupnost se je opredelila proti, medtem ko minister Logar se takrat do predloga ni distanciral. Že takrat sem opozarjala, da lahko takšno podpihovanje zaneti vojno. Da je bila vsebina non-paperja zmotna in škodljiva, vidimo ob vojni v Ukrajini, ki kaže, kako dragoceno je načelo suverenosti in nedotakljivosti meja. Naša vlada je prepoznavna po aktivni podpori statusu kandidatke Bosni in Hercegovini, v kar smo prepričali komisijo in večino držav članic Evropske unije. Zaradi naših aktivnosti je država najbližje kandidatskemu statusu doslej.
Ta Vlada je v zunanjo politiko Slovenije, lahko s ponosom rečem, vpeljala zmernost. Slovenija vodi zunanjo politiko, ki je usklajena z Evropsko unijo, smo med državami, ki tvorijo trdno, umirjeno večino, ki pomagamo Ukrajini na način, ki ne vodi v nekontrolirano eskalacijo spopadov. To ni bila ravno odlika prej, ko smo imeli različne predloge, ki bi lahko vodili v nadaljnjo eskalacijo, na primer, predlog o tako imenovani coni, zaprtem nebu nad Ukrajino, kar bi vodilo v direkten spopad med Nato in Ukrajino, širitev vojne na celotno Evropo in mogoče svet. Ideja o coni brez letenja nad Ukrajino so zavrnile vse velike članice Unije in Nato. Tudi pritisk za podporo izjavi o takojšnjem sprejetju Ukrajine v Nato je bil precej rokohitrski in je izkoriščalo ukrajinsko situacijo za notranje politične koristi. Sama sem zaradi velikih varnostnih tveganj za Slovenijo do tega izrazila zadržanost. Tragično je, da kdorkoli v Sloveniji celo varnostno občutljivo situacijo izkorišča za neko permanentno volilno kampanjo. Čeprav je bila zunanja politika vlade na volitvah jasno zavrnjena, še vedno opozicija odločno vsiljuje svoje ideje, med drugim tudi preko poslancev v Odboru za zunanjo politiko Državnega zbora. Slovenija naj bi stala ob strani njihovim političnim sopotnikom v Evropi, to se denimo kaže v njihovi politiki do Ukrajine in poskusom označevanja te Vlade za prorusko, kar je glavna točka opozicijskega delovanja na zunanjepolitičnem področju. Dejstvo je, da zunanja politika naše Vlade ni niti proruska niti pro ukrajinska. Slovenska zunanja politika do Ukrajine in do vseh drugih vprašanj je evropska. Slovenija je del trdnega, zmernega jedra držav Evropske unije. Politiko je na lastni koži izkusil poslanec v evropskem parlamentu Milan Zver, politiko predlagateljev interpelacije, ki bo uvrščen na sankcijsko listo Irana. MZZ je zaradi tega ta teden izrazil protest začasnemu odpravniku poslov veleposlaništva Irana v Ljubljani, je pa poteza Irana do poslanca med drugim posledica komunikacije strankarskih kolegov kršenje človekovih pravic v Iranu, je brez dvoma nesprejemljivo in
Nedopustno. To sem izpostavila večkrat, tudi na sestanku z iranskim zunanjim ministrom ob robu generalne skupščine OZN letos. Vendar pa je pomembno, kolegice in kolegi, kako komuniciramo. Besede štejejo enako kot dejanja. Primeren način komunikacije ni vrlina mnogih, tudi ne včasih v tej dvorani, kar je nenazadnje potrdilo v nekaterih primerih tudi sodišče. Tipično primer Zver, je stranka izkoristila za precej nizkotni populizem, vaša. Predsednik Janša, obtožili ste me, da nisem reagirala na iransko sankcioniranje evropskega poslanca Zvera. V resnici sem v Argentini govorila z visokim predstavnikom Borrellom, sankcije javno obsodila, in na to nameravam ponovno opozoriti v ponedeljek na zasedanju zunanjih ministrov. Takšno politikantstvo je nevarno in tudi zaradi tega danes stojim tu. Vsem nam je jasno, da interpelacija nima nikakršne osnove, in da gre zgolj za napad s katerim si opozicija ustvarja populistično politično kampanjo. 	Spoštovani vsi! Zunanja politika ne sme postati predmet notranjepolitičnih preigravanj. Slovenija potrebuje enotnost v zunanji politiki. Kot zunanja ministrica sem pripravljen se pogovarjati z vsemi političnimi akterji v Sloveniji, da bi v zunanji politiki našli skupni jezik glede izzivov, ki so pred nami. V mnogo čem gre za generacijske izzive, ki presegajo eno stranko in to ali ono vlado, ki presegajo tudi Slovenijo, in bo zato treba nanjo odgovarjati v sodelovanju z drugimi državami. Med drugim, po koncu vojne v Ukrajini bo treba vzpostaviti novo varnostno arhitekturo v Evropi. Napovedi niso dobre. Da bomo v novi realnosti zmanjšali varnostna tveganja, potrebujemo okrepljene in učinkovitejše multilateralne organizacije OZN, OVSE, na primer. Redefinirati bo treba odnose med zahodom in Kitajsko. Tudi razmere v indopacifiku so poleg vzhodne Evrope predmet prihodnjih razprav. Vprašanje Tajvana bo zagotovo na dnevnem redu in vsi scenariji so možni. Zagotoviti bo treba trajno energetsko neodvisnost od Rusije in zato diverzifikacijo energetskih virov. Ob tem se bo treba posvetiti zelenemu prehodu. Treba bo globalno nasloviti vprašanje oskrbe s hrano in vodo, ki bo zaradi klimatskih sprememb in povečevanja števila prebivalstva vse bolj pereče, in ponovno se bo treba vrniti na izpolnjevanje podnebnih ciljev, ki so v zadnjem obdobju izpostavljeni zaradi energetske varnosti. Vse to so globalni izzivi, s katerimi se bo Slovenija morala bolj intenzivno soočati, še posebej, če bo kot nestalna članica izvoljena v varnostni svet OZN, 2024-2025. Čaka nas veliko intenzivnega dela, zato še toliko bolj upam, da ta projekt ne postane predmet razdvajanja, temveč združevanja.
Pozivam opozicijo, da namesto vlaganja neutemeljenih interpelacij, svoje napore usmeri v podporo projektu, ki je projekt celotne države. Zunanje ministrstvo vam je na razpolago za vse potrebne informacije, v kratkem bomo o poteku projekta informirali tudi Državni zbor. Zagotavljam vam, da se zavzemam za profesionalizacijo diplomacije. Politična imenovanja so zakonsko urejena, politično imenovani so poleg ministra samo še državni sekretarji. Od vseh svojih uslužbencev pričakujem, da bodo delali profesionalno in v interesu države, ne pa v ozkem interesu političnih strank. Prosim tudi vas, da spoštujete profesionalizem državnega uradništva v skupno dobro države. Zdi se mi tudi pomembno, da diplomate držimo stran s prvih strani medijev, tudi ko gre za njihova imenovanja oziroma razrešitve. Z vložitvijo te interpelacije je narejena zelo velika škoda ravno veleposlaniku Kajzerju, največjo škodo, in to me žalosti, pa je naredila ta zgodba tudi slovenski diplomaciji, v kateri je vendarle velika večina profesionalnih in kakovostnih kadrov in kakšno diplomacijo, pričakujem, jo potrebuje Slovenija. Samo na kratko. Interpelacijo vidim danes kot priložnost za razpravo, kakšno diplomacijo si pravzaprav želimo. Si želimo profesionalno diplomacijo, ki odlikuje državniško omika, ki deluje na podlagi predpisov in zakonov in je zvesta državi, ali pa želimo diplomacijo, ki je strankarsko obremenjena, ne spoštuje notranjih pravil in procedur in je lojalna strankarskim voditeljem? Zame to ni dilema, jaz sem, kot sem že povedala, za profesionalno diplomacijo. V prejšnjem mandatu je prišlo do slabitve profesionalne diplomacije in želimo to škodo, ki je bila storjena, dolgoročna, tudi popraviti. V prihodnosti bo treba več investirati v slovenski diplomatski aparat, v izobraževanje diplomatov, nova diplomatska konzularna predstavništva, v primerno plačilo diplomatov in to pričakujemo od vseh nas. Diplomacija se mora ves čas učiti, se prilagajati, iskati nove prijatelje in vzdrževati stike s starimi. V Uniji, v Natu, OCE, OVSE, OECD, Svetu Evrope je naš glas slišan vedno, ko lahko predstavimo močne argumente. In to lahko najbolje naredijo profesionalci. Poleg tega na dnevni red diplomacije prihajajo nove teme kot so vodna, podnebna, digitalna diplomacija, energetska diplomacija, znanstvena, boj proti kibernetskim napadom, boj proti dezinformacijskim kampanjam, tu je še umetna inteligenca s svojimi izzivi. Dobro diplomacijo potrebujemo za zaščito nacionalnih in evropskih interesov, za zaščito pravil, na katerih temeljijo mednarodni odnosi. Diplomacija kot veščina upravljanja mrež ne more biti dobra, če se diplomati udinjajo strankarskim kombinatorikam, če njihovo delo ne temelji na spoštovanju diplomatskih pravil in na spoštovanju domače zakonodaje in pravilnikov. Ne more niti biti motivirana, če je uveljavljen princip partitokracije in ne meritokracije, če profesionalnost in odličnost nista v srednji merili, temveč je v osrednje merilo pripadnost nekomu, in slednjega je bilo zlasti v preteklosti veliko in preveč. V tem Državnem zboru sem se zavezala tudi k temu, da bom diplomaciji povrnila ugled. To bomo dosegli tudi tako, da se politične stranke vzdržimo političnega kadrovanja. Sem sodi pogosto slaba praksa, ko so stranke zaposlovale svoje člane, simpatizerje na uradniških mestih in s tem zaobšle zakonske formalne pogoje za zasedbo diplomatskih delovnih mest. Naša dolžnost je, da na mesta v tujini pošiljamo najboljše kadre. Zato naj primer Kajzer ostane osamljen primer neprofesionalnega ravnanja.
Naj pa zaključim z nedavno zelo prijetno izkušnjo obiska slovenskih izseljencev v Buenos Airesu, Montevideju, ki jih petnajst let ni obiskal noben zunanji minister. Želim si, da bi bila tudi v domačem hramu demokracije deležna vsaj delčka takšne naklonjenosti, pozitivnega duha, sprejemanja različnosti kot sem jo bila deležna pri Slovencih, ki so sicer zelo daleč od matične države, a jo kot domovino nosijo v srcu.
Hvala lepa.",Tanja Fajon,2022-11-10 00:00:00,"Poleg tega na dnevni red diplomacije prihajajo nove teme kot so vodna, podnebna, digitalna diplomacija, energetska diplomacija, znanstvena, boj proti kibernetskim napadom, boj proti dezinformacijskim kampanjam, tu je še umetna inteligenca s svojimi izzivi."
,"Dobro jutro. Spoštovane poslanke, spoštovani poslanci!
Danes obravnavamo enega najpomembnejših zakonov s področja varstva človekovih pravic, ki izhaja iz 38. člena Ustave in varuje človekovo pravico do varstva osebnih podatkov ter poudarja zakonitost obdelav osebnih podatkov. Ta predlog zakona je usklajen tudi s pravnim redom Evropske unije in po kar nekaj letih usklajevanj in prelaganja sprejetja tega zakona lahko končno rečemo, da smo dobili kompleksen zakon. Nenazadnje je varstvo osebnih podatkov zelo pomembna komponenta posameznikovega življenja, se pa včasih tega preprosto ne zavedamo dovolj. Kako zelo je ta del pomemben, se bomo zavedali ali pa bomo spoznali takrat, ko bo proces digitalizacije družbe in umetne inteligence pokazal vse svoje izzive. 	Predlog zakona o varstvu osebnih podatkov nam je po dolgih usklajevanjih različnih si interesov uspelo pripraviti v takšni vsebini in obsegu, ki bo po našem prepričanju sprejemljiv za vse, za izvajalce zakona in za korist vsakega človeka ter seveda tudi zasebnega in širšega javnega sektorja. Ta človekova pravica, kot sem navedel, izhaja seveda iz Ustave, med drugim pa prepoveduje uporabo osebnih podatkov v nasprotju z namenom njihovega zbiranja in določa, da se ima vsakdo možnost seznaniti z zbranimi podatki, ki se nanašajo nanj, ter pravico do sodnega varstva ob njihovi uporabi, z vidika njenega urejanja z zakonom pa določa, da mora zakon urejati zbiranje, obdelovanje, namen uporabe, nadzor in varstvo osebnih podatkov.
Iz razprave na matičnem delovnem telesu je bilo res prepoznati, da se zavedamo, kako pomemben korak je pred nami in se vam ob tem zahvaljujem za zelo konstruktivno razpravo na odboru in tudi vaše prispevke v obliki amandmajev. Zato vas že v samem uvodu prosim, da v skladu z 38. členom Poslovnika Državnega zbora podprete predlog, da se tretja obravnava predloga zakona opravi na tej seji Državnega zbora.
Predlog zakona smo zaradi veliko pomembnih interesov pripravili na proaktiven in pozitiven način, da se doseže tako imenovana zlata sredina in da se istočasno ne zniža dosežena raven varstva osebnih podatkov. Gre za to, da je to besedilo zakona pokazalo zelo različne interese skupin, tudi znotraj posameznih interesnih skupin ali pa deležnikov so se kazale razlike, zato smo veseli, da smo dosegli kompromis in ta kompromis smo poimenovali tudi zlata sredina.
Ostali smo pri višji ravni varstva osebnih podatkov, taki, kot jo zahteva naša Ustava. Sledili smo tudi sistemski odločbi Ustavnega sodišča, ki nam je potrdilo precejšen del koncepta zakona, zato se na nekaterih delih raven varstva osebnih podatkov povečuje. Pomembne sistemske novosti glede določenih obdelav osebnih podatkov so video nadzor na javnih površinah, posebne obdelave podatkov in tako naprej. Pri videonadzoru na javnih površinah smo, če se smem tako izraziti, nekoliko spustili duha iz steklenice, določili smo, da je možen, vendar smo istočasno določili precej varovalk. Po posebnih obdelavah podatkov pa smo dodatno zavarovali tako imenovane državotvorne evidence, na primer centralni register prebivalstva.
Naj ob tem še enkrat izrazim zadovoljstvo glede že sprejetih amandmajev, ki bodo danes obravnavani in sprejeti, ker še nekoliko olajšujejo izvajanje zakona, predvsem v korist ljudi, javnega in zasebnega sektorja.
Spoštovane poslanke in poslanci, še enkrat torej iskrena hvala za odlično sodelovanje in konstruktivno razpravo na matičnem odboru, in tudi danes seveda pričakujem zelo konstruktivno in poglobljeno razpravo. Hvala.",Igor Šoltes,2022-12-15 00:00:00,"Kako zelo je ta del pomemben, se bomo zavedali ali pa bomo spoznali takrat, ko bo proces digitalizacije družbe in umetne inteligence pokazal vse svoje izzive."
,"Hvala lepa, gospa predsednica. Še enkrat hvala ministrici.
Ministrica me je uvodoma pozvala, da naj kar postavljam svoja vprašanja, to sprejemam s širokimi rokami in to bom tudi delal. Ravno zato, da bi vas spodbujal kot prvo odgovorno za digitalno preobrazbo v naši državi, da vendarle nekaj naredimo v smislu razvojno-gospodarskega predstavništva v Silicijevi dolini. Ali so vse države, ki tam nekaj imajo, neumne, pa smo mi pametni, ali pa obratno. Tako zelo preprosto se postavi neka primerjava. No, jaz verjamem, da smo mi pametni, in zato mislim, da bi bilo dobro, da v skladu s poslovniškimi določbami, ki mi omogočajo, da predlagam razpravo o vašem odgovoru oziroma širše o tej temi na naslednji seji Državnega zbora, ker glejte, ravno zdaj smo v nekem naletu, dobro nam gre, poglejmo DESI indeks, leta 2019 je bila Slovenija na 17. mestu. V času Borisa Andrijaniča, vašega predhodnika, smo napredovali za pet mest, mi smo prehiteli Nemčijo, Francijo in Belgijo. Se pravi, smo v nekem na letu, imamo ljudi, ki imajo ta znanja. In zakaj ne bi zdaj dali nekega pospeška še s tem predstavništvom?
Gospa ministrica, oba veva, da so naša veleposlaništva zelo racionalno organizirana, beri, kadrovsko podhranjena, in ne moremo računati, da bi veleposlaništvo Republike Slovenije v Washingtonu zdaj pa dobilo še neko novo nalogo in tam delalo neke nove zgodbe na področju umetne inteligence, kjer smo zelo dobri, #JureLeskovec, Stanford in tako naprej. Jaz mislim, da, ker zdaj gledam tudi tukaj ministra, ki ga izjemno cenim, gospoda Papiča, da tu vsi skupaj lahko naredimo še en razmislek ravno na tej seji, ki jo predlagam, in da vendarle Slovenija vzpostavi v Silicijevi dolini neko predstavništvo, če to ne bo DKP, pa naj bo za začetek nek hub. Vam bom zelo hvaležen, če boste prisluhnili. Hvala lepa.",Jožef Horvat,2023-01-23 00:00:00,"Gospa ministrica, oba veva, da so naša veleposlaništva zelo racionalno organizirana, beri, kadrovsko podhranjena, in ne moremo računati, da bi veleposlaništvo Republike Slovenije v Washingtonu zdaj pa dobilo še neko novo nalogo in tam delalo neke nove zgodbe na področju umetne inteligence, kjer smo zelo dobri, #JureLeskovec, Stanford in tako naprej."
,"Hvala za besedo.
Dr. Emilija Stojmenova Duh, predlagana za ministrico za digitalno preobrazbo, se je 12. januarja 2023 predstavila Odboru za notranje zadeve, javno upravo in lokalno samoupravo ter odgovarjala na vprašanja članic in članov odbora. Kandidatka je v uvodu predstavila dosedanje rezultate dela na Službi Vlade Republike Slovenije za digitalno preobrazbo ter vizijo za prihodnje delo. Predstavila je zastavljene cilje glede pokritosti s širokopasovnim internetom do leta 2025, zagotovitve dostopnosti ključnim spodbujevalcem družbenega in gospodarskega razvoja v državi ter zagotovitve gigabitne povezljivosti tudi za vsa gospodinjstva in podjetja do leta 2030. Nato se je dotaknila področja omrežja 5G, na katerem želijo do leta 2025 zagotoviti pokritost za vsa mestna naselja in glavne primestne poti, do leta 2030 pa pokritost za vsa naseljena območja v državi. Omenila je tudi gradnjo odprtih baznih postaj. Glede digitalnega znanja in kompetenc je izpostavila prevelik delež prebivalstva, ki nima osnovnih znanj in kompetenc, zaradi česar grozi digitalna izključenost. Zato si želijo na ministrstvu, da najmanj 80 % prebivalstva pridobi do leta 2030 osnovne digitalne kompetence, saj bi le tako lahko uporabljali vse javne storitve, ki so jim na voljo. Prav tako si želijo dvigniti število strokovnjakov v državi na področju IKT. V nadaljevanju je dejala, da se z velikimi izzivi soočajo predvsem starejše osebe brez digitalnih kompetenc, saj imajo težave pri uporabi različnih digitalnih storitev, in ob tem predstavila uspešno izveden pilotni projekt, ki se je nanašal na usposabljanje starejših oseb in se izvajal na različnih lokacijah po državi. Med drugim je povedala, da je trenutna vlada sprejela Strategijo digitalnih javnih storitev ter predstavila cilj, da bodo vse ključne javne storitve do leta 2030 na voljo tudi digitalno.
Opredelila je še načrt dela glede povečanja uporabe elektronske osebne izkaznice ter glede področja novih tehnologij izpostavila nacionalni program, ki se nanaša na umetno inteligenco. Izpostavila je, da so na omenjenem področju mednarodno zelo aktivni ter da menijo, da mora biti umetna inteligenca vključujoča in prijazna do človeka, predvsem pa poudarjajo zaščito človekovih pravic. Dotaknila se je tudi akta o čipih oziroma polprevodnikih, saj so polprevodniki ključna sestavina digitalne preobrazbe. Ob tem je predstavila dosedanje aktivnosti službe na tem področju, kot izziv opredelila licence in predstavila uspeh službe na področju mednarodnega sodelovanja. V zvezi z digitalno preobrazbo je pojasnila horizontalna načela in principe, dejala, da mora biti vse, kar je nezakonito v realnem svetu, nezakonito tudi na spletu. Omenila projekte na področju sovražnega govora in dezinformacij ter projekte, izvedene v sodelovanju s šolami, za kar pa je bil tudi zaznan zelo visok interes za sodelovanje.
Izrazila je še podporo odprtokodnosti, saj mora biti to, v kar se z javnimi sredstvi investira, tudi javno dostopno. Dejala je, da zagovarja odprtost interneta in se dotaknila prosto dostopnih podatkov, ki so eden izmed ključnih elementov digitalne preobrazbe. Poudarila je tudi pomen medresorskega sodelovanja ter vlogo strateškega sveta za digitalno preobrazbo. V zaključku je izpostavila opažanja, da na področju digitalizacije marsikatera platforma ne uporablja slovenskega jezika, predvsem zaradi stroškovne učinkovitosti, kar pa je opredelila kot neprimerno tudi z vidika ohranjanja jezika, zato si bodo prizadevali, da se vsebine razvijajo tudi v slovenščini.
Kandidatka za ministrico se je odzvala na vsa podana mnenja ter izražena stališča, podala dodatna pojasnila in odgovorila na vsa zastavljena vprašanja članic in članov odbora. Po končani predstavitvi je odbor sprejel mnenje, da je bila predstavitev dr. Emilije Stojmenove Duh kot kandidatke za ministrico za digitalno preobrazbo ustrezna. Hvala.",Tereza Novak,2023-01-24 00:00:00,"Opredelila je še načrt dela glede povečanja uporabe elektronske osebne izkaznice ter glede področja novih tehnologij izpostavila nacionalni program, ki se nanaša na umetno inteligenco. Izpostavila je, da so na omenjenem področju mednarodno zelo aktivni ter da menijo, da mora biti umetna inteligenca vključujoča in prijazna do človeka, predvsem pa poudarjajo zaščito človekovih pravic."
,"Hvala lepa, predsednica, za besedo, tokrat zadnjič.
Spoštovani!
Uredbe, izdane na ravni Evropske unije, se sicer glede na evropski pravni red uporabljajo neposredno, ne glede na to pa je za njihovo izvajanje pogosto treba spremeniti tudi nacionalne predpise, saj je treba na primer določiti pristojne organe za izvajanje določil uredb ali sankcije, ki morajo ustrezati nacionalnemu pravnemu redu. Evropska unija pripisuje velik pomen varovanju potrošnikov, ki so na enotnem trgu vse pogosteje udeleženi čezmejnih transakcij, s tem pa se povečuje tudi njihova izpostavljenost zlorabam. Proti slednjim se pooblaščeni organi borijo s tako imenovano izmenjavo podatkov z nacionalnimi ukrepi, ki pa lahko imajo čezmejni učinek. Med take lahko štejemo na primer izbris spletne domene, ki bi, četudi izvršen v eni državi, lahko učinkoval globalno.
Prav opredelitev izbrisa spletne domene je bila v slovenskem predpisu definirana neustrezno. Kot pojasnjuje zakonodajno gradivo, to ne pomeni izbrisa vsebin, do njih lahko še vedno dostopajo napredni uporabniki in orodja umetne inteligence, temveč zgolj veliko otežitev poslovanja s potencialno nepovratnimi posledicami. Zato je edina rešitev tega zakona, da se ustrezneje definira sankcija izbrisa spletne domene, ki jo izreče pristojni organ.
To spremembo v Poslanski skupini Socialnih demokratov podpiramo, želimo pa si, da bi tovrstne opredelitve zaradi preglednosti zakonodaje po vzoru drugih držav v prihodnje uvrščali v sistemske predpise o varstvu potrošnikov. Hvala lepa.",Bojana Muršič,2023-01-26 00:00:00,"Kot pojasnjuje zakonodajno gradivo, to ne pomeni izbrisa vsebin, do njih lahko še vedno dostopajo napredni uporabniki in orodja umetne inteligence, temveč zgolj veliko otežitev poslovanja s potencialno nepovratnimi posledicami."
,"Hvala lepa, podpredsednica. Hvala ministru.
Mogoče bi rad samo pripomnil, da ima indeks DESI različne kazalnike. Po enih smo res napredovali, po drugih smo pa žal nazadovali, tudi pri integraciji digitalnih tehnologij, ki pa je eden ključnih kazalnikov za podjetja. Mislim pa, da si moramo želeti biti veliko bolj ambiciozni, zato da bomo te trende obrnili in bomo kvečjemu v prihodnje še bolj napredovali.
Hvala lepa za pojasnila. Očitno je, da se razdeljujejo obsežna sredstva, a žal so učinki omejeni, predvsem kar se tiče manjših in srednjih podjetij. Kako torej vaše ministrstvo namerava pristopati, da bo predvsem v sodelovanju z ministrstvom za digitalizacijo situacijo izboljšalo in torej te trende obrnilo? Sicer namreč cilji, ki smo si jih zastavili v strategiji Digitalna Slovenija 2030, niso dosegljivi. V mislih imam povečanje dodane vrednosti na zaposlenega, odstotek podjetij, ki uporabljajo umetno inteligenco, velepodatke in računalništvo v oblaku. Prav tako je zaskrbljujoče pomanjkanje pozornosti kibernetske varnosti, ki je ključna za zmanjšanje tveganja pri poslovanju visoko digitaliziranih gospodarskih družb. Zanima me, kaj namerava ministrstvo v sodelovanju z drugimi resorji storiti, da se poenostavijo in digitalizirajo administrativni postopki pri notarjih, Ajpesu in sodnih registrih, povezanih z upravljanjem gospodarskih družb. V tem oziru pozdravljam spremembe, ki jih bo prinesla novela Zakona o gospodarskih družbah, ki bo omogočila ustanavljanje družb prek spleta, vendar pa to ne bo dovolj. Predvsem zagonskim podjetjem, tako imenovanim startupom, ki so lahko pomemben steber inoviranja in uvajanja novih tehnologij v gospodarstvo in družbo, moramo olajšati vse postopke, povezane z upravljanjem gospodarskih družb, na primer spremembe družbene pogodbe pri večkratnih dokapitalizacijah, sklepi družbenikov in poslovodstva, možnost nagrajevanja zaposlenih z deleži. Pri zagonskih podjetjih, kjer so družbeniki pogosto tudi tujci, bi morali poenostaviti in pohitriti postopke za digitalizacijo, zato da se … / izklop mikrofona/",Martin Marzidovšek,2023-03-20 00:00:00,"V mislih imam povečanje dodane vrednosti na zaposlenega, odstotek podjetij, ki uporabljajo umetno inteligenco, velepodatke in računalništvo v oblaku."
,"Hvala lepa, spoštovana gospa Sandra za vprašanje. Mogoče se bom malo ponavljal, ker bo potem tudi kolega Martin podobno spraševal. Kot prvi odgovor vam bi rad rekel, da je strategije v tej državi najlažje v življenju napisati, napisati cilje in tako naprej, v realnosti jih je pa zelo zelo težko sprovesti. Takih strategij, pa nobene ne podcenjujem, imamo po mojem na ministrstvih desetine, uradniki so jih napisali, rezultata pa ni. Strategija digitalne transformacije gospodarstva je strateški dokument, tako kot ste prav ugotovili, in je tudi – da ne bom govoril samo o reformi – ukrep iz Načrta za okrevanje in odpornost, Vlada jo je, mislim, da v začetku januarja 2022, sprejela. V strategiji je kot prvo strateško področje naslovljeno to, kar ste ugotovili, integracija naprednih digitalnih tehnologij v poslovne procese. Gre za pospešitev nekih transformacij in tako naprej. Poleg zgoraj naštetih tehnologij naslavlja tudi druge napredne digitalne tehnologije, internetne stvari, digitalne dvojčke, platforme, kvantno računalništvo in lahko bi zdaj še našteval. Poleg te prve strateške usmeritve v strategiji naslavljamo še dve področji, se pravi krepitev podpornih okolij in digitalno transformacijo družbe. Cilji, ki jih navajate, pa izhajajo iz akcijskega načrta, ki je izvedbeni del strategije, za katerega pa so predvideni viri financiranja. Pri tem naj poudarim, da sta glavna vira financiranja NOO in finančni okvir za obdobje 2021–2027.
Kot prvi izvedbeni inštrument iz Načrta za okrevanje in odpornost smo na našem ministrstvu objavili javni razpis za digitalno preobrazbo gospodarstva. Šlo je za ciljno naslavljanje napredne digitalne tehnologije z vključenimi vsemi temi tehnologijami, ki se jim reče tako ali drugače, velepodatki, računalništvo v oblaku, umetna inteligenca. Moram reči, da je bil namen razpisa spodbuditi podjetja, velika, mala in srednja pa tudi startup, k digitalni preobrazbi. Na javnem razpisu je bilo namenjenih 44 milijonov evrov, izbranih je bilo 23 projektov v skupni vrednosti je bilo pa sofinanciranih 43,8 milijona. Dodatno je bilo v okviru Načrta za okrevanje in odpornost predvideno tudi sofinanciranje tako imenovanih čezmejnih ter meddržavnih projektov za področje računalništva v oblaku v višini okoli 7 milijonov evrov, kar bo seveda v nadaljevanju tudi dodatno prispevalo k doseganju vseh teh ciljev, ki ste jih vi navedli.
Ne smemo pozabiti, da smo z reorganizacijo Vlade nekaj pristojnosti z ministrstva za gospodarstvo dali tudi [ministru] za znanost gospodu Papiču, največ pa ministrici za digitalno preobrazbo, ki je bistveno bolj kompetentna kot jaz na tem področju in ki verjamem, da bo lahko bistveno več naredila. Seveda pa je pomembno, da gospodarstvo in vsi ti trije resorji med seboj sodelujejo. Verjamem, da se bomo z vsemi ukrepi, z vsemi sredstvi, ki bodo še namenjena v bodoče, na nek način približali temu akcijskemu načrtu oziroma tem procentom, ki smo jih zapisali v strategijo. Hvala lepa.",Matjaž Han,2023-03-20 00:00:00,"Šlo je za ciljno naslavljanje napredne digitalne tehnologije z vključenimi vsemi temi tehnologijami, ki se jim reče tako ali drugače, velepodatki, računalništvo v oblaku, umetna inteligenca."
,"Hvala za besedo.
Lani sprejeta Strategija digitalne transformacije gospodarstva določa ambiciozne cilje, ki naj bi jih Slovenija dosegla do leta 2030. Med drugim: odstotek podjetij, ki uporabljajo velepodatke, naj bi presegel 75 %, trenutno stanje pa je 7 %; odstotek podjetij, ki uporabljajo storitve računalništva v oblaku, naj bi presegel 75 %, trenutno stanje je 26 %; odstotek podjetij, ki uporablja umetno inteligenco, naj bi presegel 75 %, trenutno stanje je 33 %; odstotek strokovnjakov za IKT naj bi presegel 10 %, trenutno stanje je 4,4 %; odstotek podjetij, ki izvajajo usposabljanja za IKT, naj bi presegel 90 %, trenutno stanje je 26 %. Povečanje števila podjetij, ki izvedejo digitalno transformacijo, naj bi presegalo 5 tisoč podjetij, trenutno stanje pa je 300 podjetij. Strategija digitalne transformacije gospodarstva opredeljuje, kako bo Slovenija v naslednjem desetletju zagotovila prehod v moderno digitalno gospodarstvo. Slovenija naj bi do leta 2030 postala vodilno stičišče naprednih digitalnih tehnologij v Evropi in bi morala biti med prvimi tremi evropskimi državami po indeksu uporabe naprednih digitalnih tehnologij.
Zato vas, spoštovani minister, sprašujem:
Kakšne ukrepe načrtujete za dosego določenih ciljev Strategije digitalne transformacije gospodarstva?
Koliko finančnih sredstev je predvidenih zanje?
Hvala.",Sandra Gazinkovski,2023-03-20 00:00:00,"Med drugim: odstotek podjetij, ki uporabljajo velepodatke, naj bi presegel 75 %, trenutno stanje pa je 7 %; odstotek podjetij, ki uporabljajo storitve računalništva v oblaku, naj bi presegel 75 %, trenutno stanje je 26 %; odstotek podjetij, ki uporablja umetno inteligenco, naj bi presegel 75 %, trenutno stanje je 33 %; odstotek strokovnjakov za IKT naj bi presegel 10 %, trenutno stanje je 4,4 %; odstotek podjetij, ki izvajajo usposabljanja za IKT, naj bi presegel 90 %, trenutno stanje je 26 %."
,"Uporabil bom člen Poslovnika, ki dovoljuje javno razpravo, predlagal bom javno razpravo. Jaz mislim, da je tema o prihodnosti Slovenije v poklicih prihodnosti, o študijih prihodnosti pomembna. Jaz mislim, da nam lahko uspeh take reforme daje na dolgi rok veliko tehnološko prednost, vsaj na dolgi rok, z našimi izdelki in storitvami, ki jih lahko ponudimo v svetu. Slovenski narod z relativno staro populacijo brez znanja in z več visoke dodane vrednosti v svojih izdelkih ne bo preživel. Jaz mislim, da so vzgoja in izobraževanje in seveda tudi visokošolski prostor tisti, ki morajo dajati. Zato seveda predlagam ta del razprave, ki bi lahko bila kvalitetna. Tu ni metanja polen pod noge, vsi smo na istem čolnu, jaz mislim, da smo vsi vezani na usodo. Odkar sem poslanec v Državnem zboru, glede na to, da sem študiral tehniko in ekonomijo, bi lahko rekel, da razumem in eno in drugo in da so študiji … Seveda, osnovni študij umetne inteligence je sigurno študij tehnike. Nekdo, ki ne pozna mikroprocesorja, ki ne pozna digitalnih sistemov, ne more govoriti o tem. Gospod minister, ki je strokovnjak s tega področja, lažje razume tudi vso možnost digitalizacije, ker zdaj je to moda, zdaj vsi v črednem nagonu govorijo o digitalizaciji. Ljudje, ki še nikoli niso slišali ali pa niti od blizu videli, kako recimo v osnovi deluje mikroprocesor. To je nam inženirjem nekako lažje, nekoliko težje ostalim, ker pač to ponavljajo, ampak seveda je pa v Sloveniji en študij, mislim, da doktorski študij uporabne umetne inteligence na Alma Mater Europaea, ki je bolj kot družboslovni, multidisciplinarni študij ravno na tem področju. Mislim, da so to poklici.
Ministru, ki se ukvarja bolj z vzgojo in izobraževanjem, bi pa seveda, če bi bil sam minister, nekako na tem področju svetoval promocijo teh poklicev. Mi moramo promovirati mlade. Del denarja, ki ga dajete ali pa vsaj Vlada ga na nekaterih področjih, se mi zdi, meče skozi okna, naj gre za promocijo teh poklicev. Mladi morajo videti poklice prihodnosti. Kratki video filmi, nagovori, promocije vrhunskih podjetnikov in vseh ostalih, ki bi prišli na šole, predstavili, kaj jih lahko čaka in kako dobri, kvalitetni so lahko poklici.
In tudi vse življenjsko učenje. Nekdo, ki bo šel recimo, če boste ponovno začeli z dualnim šolskim sistemom ali pa vajeniškim sistemom, jaz mislim, da lahko pridemo do neke resne rešitve in da lahko ti ljudje, ki so vajenci, nekoč stopijo v univerzitetno izobraževanje in pridejo tudi do doktorja znanosti. To je v bistvu sporočilo, ki mora biti, zato sta oba vpeta in koherentnost med obema ministrstvoma mora biti tista, ki bo dajala rezultate. Mladi se bodo lažje odločili recimo vsaj v prvem delu svojega izobraževalnega procesa, da gredo morda v bolj strokovne, praktične poklice in kasneje, ko se nekje najdejo, v neki sferi, gredo in pridejo do mogoče najvišjega nivoja.
Toliko z moje strani. Mislim, da ste si zapisali moj predlog za splošno razpravo. Najlepša hvala, gospa podpredsednica.",Franc Breznik,2023-04-17 00:00:00,"Odkar sem poslanec v Državnem zboru, glede na to, da sem študiral tehniko in ekonomijo, bi lahko rekel, da razumem in eno in drugo in da so študiji … Seveda, osnovni študij umetne inteligence je sigurno študij tehnike. To je nam inženirjem nekako lažje, nekoliko težje ostalim, ker pač to ponavljajo, ampak seveda je pa v Sloveniji en študij, mislim, da doktorski študij uporabne umetne inteligence na Alma Mater Europaea, ki je bolj kot družboslovni, multidisciplinarni študij ravno na tem področju."
,"Hvala lepa.
Torej, nadaljujem tam, kjer sem prej končal.
Omenil sem projekt reforme visokega šolstva za zelen in odporen prehod v Družbo 5.0. Tukaj gre za relativno velik projekt, 57 milijonov evrov za univerze. Ta projekt bo tekel tri leta in v teh treh letih morajo oni narediti prenovo oziroma analizirati, kateri so tisti pravi načini preoblikovanja študijskih programov v kontekstu digitalnega prehoda, zelenega prehoda, ustvarjanja novih poklicev in tako naprej. Tukaj bi izpostavil tudi termin Družba 5.0. Vedno bolj gremo v smer interdisciplinarnosti. Omenili ste umetno inteligenco. Umetna inteligenca je zame kot tehnika 20 let stara zadeva. Danes se veliko govori, ampak govorijo predvsem družboslovci, humanisti in pogovarjamo se o možnih zlorabah. Se pravi, če želi kdo v Sloveniji študirati tehnološki del umetne inteligence, lahko to počne danes, sicer ni samostojen program. V bodoče bomo morali imeti interdisciplinarni pristop, kaj to pomeni za družbo, kakšne so možne zlorabe in tako naprej. Se pravi, ta projekt zdaj teče tri leta. Začel se je lani poleti in na podlagi teh rezultatov bo potem ta reforma nekako realizirana in zaključena. Hvala.",Igor Papič,2023-04-17 00:00:00,"Omenili ste umetno inteligenco. Umetna inteligenca je zame kot tehnika 20 let stara zadeva. Se pravi, če želi kdo v Sloveniji študirati tehnološki del umetne inteligence, lahko to počne danes, sicer ni samostojen program."
,"Najlepša hvala, gospa predsednica.
Moje današnje vprašanje je po vsej verjetnosti vezano na številne mlade. Verjetno je eden največjih izzivov ministra za vzgojo in izobraževanje, pa tudi ministra za visoko šolstvo in znanost, po eni strani pomanjkanje delovne sile v slovenskem gospodarstvu, po drugi strani pa so slovenski učitelji relativno eni najstarejših. Mladih seveda učiteljski poklic ne zanima. Predvsem pa je Vlada napovedala naslavljanje šolskih reform. Ko pogledamo reforme, me predvsem zanimajo reforme v smislu novih učnih metod, reforme v primeru uporabe umetne inteligence, reforme, o katerih je govoril predsednik Vlade, o zeleni trajnostni usmeritvi, digitalni preobrazbi, predvsem pa digitalni pismenosti. Vprašanje za oba, tako za ministra za vzgojo, ki pokriva osnovno šolstvo, pa tudi višje šolstvo, kot ministra za visokošolsko izobraževanje. Zanima me:
Kako boste naslavljali omenjene reforme?
Kakšni so obrisi teh reform, ki jih Vlada pripravlja glede na potrebe gospodarstva, glede na potrebe, o katerih govori ves svet?
Nekateri strokovnjaki govorijo, da čeprav smo v bistvu v 21. stoletju, imamo šolstvo na ravni prve industrijske revolucije. V tistem času je nekako obstalo glede samega sistema poučevanja in da je šolstvo, ki smo ga poznali do zdaj, v bistvu že davno bankrotiralo.
Ko sprašujem tudi, lahko bi rekel, mojo nečakinjo, ki študira na univerzi Harvard, druga umetno inteligenco na Nizozemskem, v Sloveniji takšnega študija niti še dejansko trenutno nimamo, jo vedno vprašam, kaj je tisto, kar ji recimo II. gimnazija v Mariboru ni dala, katera so tista [znanja]. Govorijo seveda o nekaterih dobrih stvareh, je pa recimo programiranje, strojno učenje, predvsem programiranje, tisto, kar imajo vsi tisti študenti, ki so prišli, ne samo iz zahodnoevropskih držav, lahko bi rekel tudi iz Vzhodne Evrope, predvsem pa iz Amerike. To je bistvena prednost pri poučevanju in seveda številne druge metode. To so nekatera orodja, ki jih študentje že prinesejo iz srednješolskega izobraževanja.
Seveda pa naše gospodarstvo kliče tudi po potrebah trga. Potrebujemo poklice tako na srednješolskem nivoju kot na visokošolskem, ki bodo lahko dajali našemu gospodarstvu v prihodnosti absolutno prednost. Jaz mislim, da je znanje za slovenski narod eden izmed ključnih kapitalov in s katerim bomo lahko, če bodo te reforme stekle, peljali Slovenijo na pot blagostanja.
Zato oba ministra iz obeh resorjev sprašujem:
Kakšni so okviri teh reform, tako na ministrstvu za vzgojo in izobraževanje kot na ministrstvu za visoko šolstvo in znanost?",Franc Breznik,2023-04-17 00:00:00,"Ko pogledamo reforme, me predvsem zanimajo reforme v smislu novih učnih metod, reforme v primeru uporabe umetne inteligence, reforme, o katerih je govoril predsednik Vlade, o zeleni trajnostni usmeritvi, digitalni preobrazbi, predvsem pa digitalni pismenosti. Ko sprašujem tudi, lahko bi rekel, mojo nečakinjo, ki študira na univerzi Harvard, druga umetno inteligenco na Nizozemskem, v Sloveniji takšnega študija niti še dejansko trenutno nimamo, jo vedno vprašam, kaj je tisto, kar ji recimo II."
,"Najlepša hvala.
Saj bom zelo na kratko in bi se sicer obrnila na poslanca Kaloha, ki je na dolgo in široko razlagal o tem, kako naša vlada nič ni naredila za Maribor in kako uničuje mesto Maribor s tem, da je zaprla Urada za demografijo. Spoštovani poslanec, pozabili ste pa marsikaj drugega omeniti, kaj je ta vlada naredila za mesto Maribor, recimo to, da se je začela graditi južna obvoznica. Ali, recimo, pozabili ste tudi omeniti, da je zagotovila sredstva za obnovo steze na Poljanah. Predvsem ste pa pozabili omeniti, da je ta vlada odprla prostore Ministrstva za digitalno preobrazbo v Mariboru, in to ob močni podpori mariborskih poslancev. In ko govorimo o tem, kaj so prioritete te vlade, je digitalna preobrazba ena od prioritet te vlade. In s tem, ko odpira prostore ravno pristojnega ministrstva v tem mestu, daje zelo jasen signal, da to mesto izjemno veliko pomeni naši vladi. Tukaj bi samo še dodala, da to je začetek, že v letošnjem letu načrtujemo začetek izgradnje novega podatkovnega centra, načrtujemo tudi izvedbo mednarodnega svetovnega foruma o etiki v umetni inteligenci in številne druge razvojne projekte v mestu Maribor. In na tak način verjamem, da ko bomo vlagali v razvoj in v razvojne projekte, bomo poskrbeli tudi za pozitiven obrat na področju demografije. Hvala.",Emilija Stojemenova Duh,2023-04-19 00:00:00,"Tukaj bi samo še dodala, da to je začetek, že v letošnjem letu načrtujemo začetek izgradnje novega podatkovnega centra, načrtujemo tudi izvedbo mednarodnega svetovnega foruma o etiki v umetni inteligenci in številne druge razvojne projekte v mestu Maribor."
,"Najlepša hvala za besedo.
Danes je bilo večkrat rečeno, da vlada dela in bo vlada delala še naprej, še bolje in tako naprej. Ampak ljudje, kar kažejo javnomnenjske raziskave – pa tudi sam se sprašujem, kaj vlada dela, in ali bo res vlada delala ali v bistvu nedelala še naprej tako kot do zdaj. Ampak interpelacija je tudi čas za spraševanje, recimo, kakšna je vizija Slovenije in kako to vizijo Slovenije slika obstoječa vlada Republike Slovenije. In če kaj, potem se ta trenutek zdi, da smo v bistvu zbegani, da stopicamo na mestu in da nas zaradi tega našega ustroja prehitevajo države v naši soseščini. Ključno bi bilo res spraševanje, kaj je naš strateški cilj in kaj je strateški cilj in strategija te države, da bomo sledili temu, kar je obljubil predsednik Vlade na začetku svojega mandata – dvig dodane vrednosti. No pa se vprašajmo, za koliko se je po eni četrtini mandata dvignila dodana vrednost Slovenije napram opevanim jedrnim državam Evropske unije in kaj smo naredili, da bi se dodana vrednost dvignila v naslednjem letu. Katere ukrepe smo sprejeli? V enem letu žal, gospe in gospodje, teh ukrepov, da bi dvignili dodano vrednost, ki bi omogočila boljše in kvalitetnejše življenje teh državljanov v tej naši državi, nismo sprejeli. Torej Slovenija v bistvu, se strinjam, mora postati bolj konkurenčna, zagotovo, ampak žal, do zdaj smo lahko videli ukrepe s področja finančnega sektorja, da smo v bistvu na tem področju naredili stvari ravno nasprotno. Namesto dviga konkurenčnosti smo v tej globalni bitki za talente, sposobne ljudi, v bistvu znižali na primer splošno olajšavo in te ljudi dodatno obdavčili, najsposobnejše, najproduktivnejše. V tej globalni bitki za talente, ki Sloveniji absolutno primanjkujejo. Z vrsto ukrepov, ki smo jih sprejeli, zagotovo ne pripomoremo k boljši konkurenčnosti, ko tekmujemo v tej bitki, ki sem jo omenil, za projekte, za talente, za ljudi. Pogovarjamo se, torej mi, o višjih davkih, s katerimi bi sfinancirali vrsto drugih, sekundarnih projektov, namesto da bi se pogovarjali na primer o nižjih davkih, ki bi pomagali k dvigu konkurenčnosti naše države.
Slovenija ima veliko prednosti, ima izjemne naravne danosti, ki pa jih žal, gospe in gospodje, to se kaže v tem letu, v tem letu, v enem letu vladanja nismo uspeli niti malo izkoristiti. Na primer naša lega. Naša lega je zagotovo strateška, da privabimo na primer velike investitorje z dodano vrednostjo. Zakaj? Zaradi boljšega življenja državljank in državljanov. Vprašajmo se, kakšno zakonodajo smo sprejeli v enem letu, da bi se odprli na primer tujim investitorjem, ki bi imeli dodano vrednost, pravim velikim tehnološkim podjetjem, na primer. Kakšna zakonodaja je bila tukaj v tem parlamentu sprejeta na predlog Vlade? Jaz je nisem videl.
Nadalje. Še več, te ljudi, ki bi prišli v Slovenijo kot velika podjetja z dodano vrednostjo, se tudi s strani koalicije ali ene koalicijske stranke zmerja za grde kapitaliste, lastnike podjetij, ki bi jih v bistvu morali še dodatno davčno bremeniti, priviti, razlastniniti, če hočete, in tako dalje. V bistvu je beseda lastnik podjetja postala psovka namesto nekaj pohvalnega, ker je nekdo lahko z lastnimi rokami ustvaril to, da zaposluje ljudi te države. Imamo na primer vzpostavljene strateške povezave, zelo dobra lega torej, proti severu, proti jugu, na vzhod, na zahod, pa se spet vprašamo, ali izkoriščamo te priložnosti za razvoj logistične dejavnosti in kaj smo v enem letu naredili, ne vem, razen tega, da gradimo drugi tir še naprej. Kar je seveda dobro, ampak na kakšen način sprejemamo v Državnem zboru in Vlada predlaga ukrepe na tem delu, da se Slovenija dodatno razvija? Obratno, bila je vrsta zakonodaje, ki smo jo pa sprejeli, v bistvu namesto da bi rešili to birokratsko zanko te države, delamo ravno nasprotno, stran od vitke države. Na primer, imamo tudi strategijo, sicer, 2030, drži, ampak kaj delamo v smeri več digitalizacije, umetne inteligence, novih tehnologij, znanosti in tako dalje? Gospe in gospodje, zagotovo ni dobra popotnica za razvoj te države to, da zanemarjamo znanost, tehnologije, umetno inteligenco, digitalizacijo v takšnem delu, kot to počnemo v bistvu v zadnjem letu dni. Ni dobra popotnica za to, da gremo ven iz te povprečnosti. Torej še enkrat, živimo v času, ko se recimo države v naši soseščini razvijajo z nadpovprečno hitrostjo, zlasti na področjih visokih tehnologij. In žalostno je res, da Slovenija o tem lahko le sanja, da lahko le sanjamo. Ampak veste, daleč smo, kot kaže, da bi lahko te sanje vsaj malo uresničili.
Spet drugo področje je zdravstvo. Imamo res vrhunske zdravstvene strokovnjake, vrhunske ustanove, ampak v enem letu, gospe in gospodje, jaz nisem videl r-ja od reforme zdravstvenega sistema. To, kar smo lahko videli, je le, da smo namenili dodatna sredstva v zdravstveno malho, ampak ali so se čakalne vrste zaradi tega zmanjšale? Ne! Podaljšale so se. Ali pa spet, od tega r-ja, pa ni ta del, ne more biti niti r od reforme, da smo v bistvu preoblikovali dopolnilno zdravstveno zavarovanje in ga dali kot obvezno, samo iz ene košare smo ga dali v drugo košaro. Je to res velik uspeh? Ne. Torej, kljub več denarja recimo v zdravstvu, večjim količinam denarja, še vedno tukaj stopicamo na mestu. Kar je najbolj problematično, pa je to, da imamo res, se zdi, konfuznost ustroja vladanja in da spreminjamo stališča iz dneva v dan, bodisi do zdravstvene reforme, pokojninske, plačne reforme, pa da ne govorimo zlasti o davčni reformi. Enkrat je tako, drugič drugače in ljudje enostavno ne vedo, kaj lahko pričakujejo jutri. To pa je zagotovo narobe. Hvala.",Jernej Vrtovec,2023-04-19 00:00:00,"Na primer, imamo tudi strategijo, sicer, 2030, drži, ampak kaj delamo v smeri več digitalizacije, umetne inteligence, novih tehnologij, znanosti in tako dalje? Gospe in gospodje, zagotovo ni dobra popotnica za razvoj te države to, da zanemarjamo znanost, tehnologije, umetno inteligenco, digitalizacijo v takšnem delu, kot to počnemo v bistvu v zadnjem letu dni."
,"Hvala lepa.
Spoštovana podpredsednica, predstavnik ministrstva, kolegice in kolegi!
Namesto preambule, mojo razpravo, ravno berem, imamo odločitev Ustavnega sodišča, da zmaga komunistične partije leta 1945 ne pomeni osvoboditve, in da demokratičen in svoboden svet pri nas nastane po volitvah leta 1990.  Seveda, saj se spomnim, podmladek Nove Slovenije je nekoč na Ustavno sodišče vložil zahtevo, da se izbriše imenovanje neke ulice v Ljubljani po Titu, Titova ulica, ampak pustimo, to je preambula.
Hvala vsem za razpravo, ki si je mi nismo želeli. Še enkrat, mi si te razprave nismo želeli, res ne. Ja, še enkrat, malo pobrskajte po spominu, saj ni treba tako zelo nazaj. Pred lokalnimi volitvami smo pozvali kulturno ministrico oziroma ministrico za kulturo bolje, da naj ne počenja tega, kar je napovedala, da naj ne ukinja Muzeja slovenske osamosvojitve. Pa je šla naprej. Nekaj časa je zadeva stala na Vladi, imeli smo upanje, ampak je šlo v realizacijo.
Razprava je v marsičem marsikaj povedala. In ja, če pravim, da si mi te razprave nismo želeli in da se pogovarjamo o tem kaj je bilo prej, kura ali jajce, govorimo o simbolih, da ne bo pomote. Najprej je bila kura, ki simbolizira ukinitev muzeja in potem je ta naša zahteva zgolj kot odgovor na brutalni, provokativni sklep Vlade, ki ukinja Muzej slovenske osamosvojitve.
Razprava je bila tudi na trenutke, kako bi rekel, zanimiva, vedra. Imeli smo simulacijo osnovnošolskega pouka, kjer nas je spraševala učiteljica, ampak zaradi poslovnika mi učenci nismo mogli in smeli odgovarjati. Bi pa z veseljem.
Zahvaljujem se kolegici Tamari Vonta, ki nas je nekako obtožila, da smo z Zakonom o posebnih pravicah žrtev v vojni za Slovenijo 1991 sicer uzakonili pavšalno odškodnino, ampak da smo to pozabili menda kot namerno, da pa nismo tega izvzeli iz dohodninske osnove. Ljubi bog! Ta Vlada, ki bi morala ta zakon realizirati, mi smo jasno razumeli, da to ne gre v dohodninsko osnovo ta pavšalna odškodnina, ampak ta Vlada je rekla, želimo, da je to zapisano, zato je Nova Slovenija in SDS smo vložili zakon, ki je bil tukaj brez glasu sprejet 15. decembra lani. Vsem hvala za vaše glasove.
Živimo torej v času, ko se ustanavlja park izbrisanih in ko se ukinja Muzej slovenske osamosvojitve. Živimo v času, ko se ukinja dopolnilno zavarovanje, ki pa se ne ukine. In živimo v času, ko nam vladajoči govorijo, Muzej slovenske osamosvojitve se ne ukinja. To poslušamo. Nekateri vam bodo seveda verjeli, da se ne ukinja, ampak da se z nekom združuje. Torej v glavnem, da se Muzej slovenske osamosvojitve ne ukinja. Kako bom recimo ali pa nekdo slovenski turist ali pa tuji turist ko pride v Ljubljano, bo na Google vtipkal Muzej slovenske osamosvojitve, ki bi ga rad šel obiskat ali kako ga bo našel na Google Maps? To mi morate vi povedati oziroma kako prepričati umetno inteligenco, da bo pa kljub vsemu rekla: ne, ne, Muzej slovenske osamosvojitve v Sloveniji, v Ljubljani obstaja. Ne obstaja, ker ga ukinjate. Ukinjate ga. In Google ga ne bo našel in Google Maps ga ne bo našel, pa tudi tisti, ki bodo brez pripomočkov ta muzej iskali, ga ne bodo našli.
Torej, še enkrat hvala vsem za razpravo, ki si je mi nismo želeli. Bilo bi boljše, da bi govorili o davčni reformi, kako bomo razbremenili naše državljanke in državljane, kako bomo vendarle realizirali vaše obljube v 30 dneh do specialista. Popolnoma razumem kaj to pomeni, ko moraš čakati več kot 30 dni in tako dalje in tako dalje. Pridite z rešitvami, konkretnimi, ne s provokativnimi.
Hvala lepa.",Jožef Horvat,2023-04-21 00:00:00,"To mi morate vi povedati oziroma kako prepričati umetno inteligenco, da bo pa kljub vsemu rekla: ne, ne, Muzej slovenske osamosvojitve v Sloveniji, v Ljubljani obstaja."
,"Hvala lepa, podpredsednica za besedo.
Jaz sem se ravno danes zjutraj pred parimi urami vrnil iz Izraela, kjer so nam mlade vojakinje, stare 19. let, 20. let, ena je bila celo poveljnica, 21. let stara, kazale in obrazlagale najbolj sodobne sisteme obrambe te samostojne države, ki drug teden praznuje 75 let obstoja, poznamo, Iron Dome. Sem jih vprašal prav to, o čemer danes teče beseda, kaj je tebe gnalo, ti dve kolegici, ti dve vojakinji sta bili Nemki, da si šla v Izrael pomagati svoji državi, torej državi Judov. Kaj mi je odgovorila? Odgovorila je, da čuti pripadnost, sploh v časih, ko se spominjamo holokavsta, ko se spominjamo vstajenja v Varšavi, 80 let je tega, se pravi, tistega upora Judov v getu v Varšavi in je rekla, čutim to pripadnost za svojo državo, da ji služim, da ji služim s srcem in da tudi vam, Evropejcem predstavljam, kaj delamo, kako se izobražujemo, kako napredujemo, kako gledamo v prihodnost. Ampak, da pa gledamo v prihodnost, je dejala, pa moramo poznati svojo preteklost, svojo zgodovino in pravzaprav danes pri tej točki se pogovarjamo prav o tem. Prvi predlog govori o prošnji, pozivu Vladi, naj pusti, da je osamosvojitev glavni temelj naše države, ki je v primerjavi na primer z Izraelom dvakrat mlajša, pa ne boste verjeli, po površini skoraj enaka, Izrael ima 10 % več ozemlja, tako mednarodno priznanega. Drugo do četrto priporočilo oziroma priporočila dva, tri in štiri pa gledata v prihodnost in če ne poznamo prvega priporočila, če ne upoštevamo prvega, to pomeni ponovne vzpostavitve samostojnega muzeja slovenske osamosvojitve, ne moremo delati na drugem, tretjem in četrtem, ne moremo delati na prenovi kurikula. Zdaj pa par letnic. Leta 2022, torej, lansko leto je bil izdan tale učbenik, Zgodovina 4, za gimnazijce in od 330 straneh, 16 strani o dogajanju, o vrenju demokracije, demokratičnih procesov v 80. letih in potem osamosvojitve – 4,5 učne snovi -, ki je čisto na koncu, potem je itak matura, torej gimnazijci o teh dogodkih ne izvejo nič in to je naš kurikul. Ta kurikul je bil enak leta 2012, ko sem bil sam gimnazijec in je bil enak leta 2002, ko je bila gimnazijka oziroma v srednjo šolo je hodila ministrica dr. Asta Vrečko. In poglejmo kaj je tisti isti kurikulum, isti kurikulum povzročil in odpiram današnjo Mladino, Črni mesec je naslov, predsednik Vlade izgleda bo zdaj še medij, ki je pred 30 leti sledil procesom osamosvojitve, demokratizacije, zdaj pa seveda podpira skrajno levico, se pač tudi že počasi upira tej svobodi, že naslovnica pove, ampak to je samo za zraven. Ampak poglejte, celo v Mladini piše: Zgodovina, ki se ponavlja kot farsa, citiram: »Ministrica za kulturo Rasta Vrečka je odšla na Čebine, kjer je imela spominski govor ob ustanovitvi Komunistične partije Slovenije leta 1937.« Potem pa naprej: »Opozicijski politiki so zgroženi in sprašujejo vlado, ali se je v imenu vlade poklonila nosilcem režima, ki so vpeljali avtoritarno diktaturo, ki je pustila za seboj več 10 tisoč trupel in odpravila človekove svoboščine.« Ministrica pa kot izgovor pove, da je šla na to prireditev, na to obeležje zaradi tega, ker njena stranka zagovarja delavske pravice, ker zagovarja svoboščine, ker zagovarja ne vem kaj. In to je kurikul, ki je bil enak leta 2002, to je kurikul, ki je bil enak leta 2012 in to je kurikul, ki je enak danes, spoštovani kolegi in kolegice. In kako bomo mi gradili prihodnost? Vlada sploh v svobodi radi pravijo, ja, to je projekt ene stranke, to je projekt Janeza Janše. Ne, to ni projekt Janeza Janše. Osamosvojitev je bila projekt plebiscita, ki pa je seveda s pomočjo Janeza Janše in takratnih ministrov in takratnih politikov uspel. In ta muzej je pač delal na tem po 30. letih. Ta muzej bi moral biti ustanovljen leta 2001 ob 10. obletnici samostojne države, pa takrat ni bila pač desnosredinska vlada zgleda na oblasti. Moral bi biti ustanovljen leta 2011 ob dvajseti obletnici, pa tudi zgleda ni bila desno sredinska vlada. Potem je pa prišlo leto 2021, končno je Vlada ustanovila ta muzej ob 30. obletnici naše državnosti. Prišli so nam čestitati, takrat, ko smo začeli s predsedovanjem, se spomnimo, visoki gostje iz Evropske unije, od vsepovsod smo prejemali čestitke. Kaj pa pri nas? V našem Državnem zboru pa se zdaj pogovarjamo ali je smiselno imeti te debate in je škoda tudi tistih 14 ur, ki ste jih kolegi in kolegice porabili za brez veze, čeprav je zdaj predsednik Vlade pravi, da je bilo super, da smo jih porabili, ko smo spraševali Vlado oziroma jo pozivali naj obrne smer za 180 stopinj in dela res za prihodnost. Pa se bom še navezal zakaj za prihodnost in bom se spet navezal na Izrael. Kot vemo, Izrael na primer namenja 4,5 % bruto domačega proizvoda za razvoj, RND, razvoj in tehnologijo. Vemo kakšen zanemarljiv odstotek imamo v Republiki Sloveniji. In prav ta njihova zgodovina je podlaga,
da lahko razvijajo svojo državo, da so velesila na področju cyber, se pravi na področju umetne inteligence, kibernetike in tako naprej. In to je čisto plastičen prikaz tega. In dokler bomo mi svojo zgodovino takole omadeževali, da gre predstavnica ministrstva, ki skrbi za kulturo, na obeležje ustanovitve komunistične partije. Pa si predstavljate, da bi šla ministrica za kulturo, nemška ministrica v München 24. februarja letos, ko je minilo 83 let oziroma se opravičujem, 103 leta od ustanovitve nacistične stranke. To mislim, pa je iz stranke Zelenih, torej iz leve stranke, to ne bi preživela enega dneva. Pri nas, pa nič se ne zgodi. Zanimivo, da večinski mediji o tem ne poročajo, da je treba pač novinarje, novinarji morajo spraševati ali je to šla kot gospa Asta Vrečko, dr. Asta Vrečko, ali je šla to kot ministrica? Ampak saj logično, če je kurikul leta 2002, ko je ona bila gimnazijka oziroma srednješolka, ko se je učila to, kar se učijo naši mladi, ja, ni čudno, da je šla, saj ji človek sploh ne more več zameriti! Saj ne moremo zameriti, če se učijo 90 %, 95 %, kako je bila Jugoslavija super, kako smo imeli stanovanja mladi, kako je, ne vem, osma najmočnejša vojska na svetu in tako naprej. Ni čudno, glejte, spoštovani. In to so dejstva. In če mi želimo kurikulum spremeniti, da bo res gledal v prihodnost, da bo ustvarjal nove poklice z visoko dodano vrednostjo, poklice prihodnosti, potem moramo temelje graditi na naši preteklosti. In tu ne govorimo o preteklosti sto let nazaj, ampak govorimo o preteklosti, ko imamo med nami še živeče politike, veterane vojne za Slovenijo, ki nam lahko iz prve roke povedo, kako je bilo v tistih časih; tudi kolega Horvat je eden izmed njih, ki je zdajle v dvorani. Vi pa – kaj? Vi pa takoj politizirate, da
je to projekt SDS, to je pač… Saj je za vse SDS kriv, no. Zdaj smo že slišali, da je SDS kriv, da so bili samo štirje predstavniki iz Afrike na teh dnevih Afrike, za to je bil SDS kriv. Pa SDS bo zdaj kriv, ker, zgleda, ne bo Slovenija dobila sedeža za nestalno članico v Varnostnem svetu, bo spet SDS kriv. Pa to je najlažje, vržete »SDS je kriv, idemo!« Spoštovani, glejte, ljudje bodo prej ali slej spregledali. Prej ali slej bodo spregledali to blestečo svobodo, kot ji vi pravite. Zdaj ne boste več sploh z javnostjo komunicirali, kot je predsednik Vlade včeraj dejal po posvetu vaše stranke. Pač, bodo nekaj sprejeli, v parlament po nujnem postopku, obdavčili… Adijo! Ukinili še kakšen muzej, pripeljali Tita nazaj na Brdo… Čudno, da še ne ovenčate tule gospoda Kardelja v Parku Sveta Evrope in se mu ne greste vsi priklonit. Ja, res, mislim, pojdimo, kajne! A veste…
Naj zaključim. Simbolično, največji absurd tukaj, tristo, petsto metrov stran, je, da ob predsedniški palači v Parku Sveta Evrope, ki je organizacija, ki se bori za človekove pravice, za spoštovanje teh temeljnih pravic, stoji kip množičnega morilca, to je pa sramota. In zdajle še enkrat osebno pozivam, če tega poguma ni zmogel gospod Borut Pahor, pa naj ga zmore Nataša Pirc Musar, ki je vedno govorila, kako je vedno in kako bo vedno zagovarjala človekove pravice - in naj odstrani ta kip.
Hvala lepa.",Andrej Hoivik,2023-04-21 00:00:00,"In prav ta njihova zgodovina je podlaga,
da lahko razvijajo svojo državo, da so velesila na področju cyber, se pravi na področju umetne inteligence, kibernetike in tako naprej."
,"Spoštovane kolegice, spoštovani kolegi!
Slovenska osamosvojitev je bila kompleksen proces, ki je zahteval prispevek mnogih ljudi, organizacij in dogodkov. Težko bi izpostavili enega samega človeka kot najbolj zaslužnega za ta pomemben mejnik v zgodovini Slovenije, vsekakor pa so med najpomembnejšimi osebami v procesu osamosvajanja Slovenije v 80. in 90. letih prejšnjega stoletja politični voditelji, kot sta bila Jože Pučnik in Milan Kučan, ter drugi pomembni akterji, kot so Igor Bavčar, France Bučar, Dimitrij Rupel, Janez Janša, Lojze Peterle, Ciril Zlobec, Tone Krkovič, Dušan Šinigoj in mnogi drugi. Poleg političnih voditeljev so pomembno vlogo odigrali tudi drugi akterji kot so aktivisti civilne družbe, novinarji, intelektualci, verski voditelji in številni drugi posamezniki, ki so se angažirali v boju za slovensko osamosvojitev, zato bi bilo napačno izpostaviti le enega posameznika kot najbolj zaslužnega za slovensko osamosvojitev, saj je bil proces osamosvajanja rezultat skupnega dela in prispevka mnogih ljudi. Ponavljam, proces osamosvajanja je bil rezultat skupnega dela in prispevka mnogih ljudi.
Zdaj pa, drage kolegice, dragi kolegi, sem vam dolžan eno opravičilo. Zardevam, ker vam moram priznati, da tega besedilca nisem spisal sam, ampak mi ga je od prve do zadnje črke, pike in vejice spisal program umetne inteligence Open Chat GPT. Poanta je ta, da ves svet, vključno z umetno inteligenco in marsovci razume, da je bila slovenska osamosvojitev skupinsko dejanje, tukaj v naši mali Sloveniji, si te zasluge prisvaja en človek in ena stranka. Dovolj. Ceterum censeo stoltitiam esse delendam.
Hvala lepa.",Jonas Žnidaršič,2023-04-21 00:00:00,"Zardevam, ker vam moram priznati, da tega besedilca nisem spisal sam, ampak mi ga je od prve do zadnje črke, pike in vejice spisal program umetne inteligence Open Chat GPT. Poanta je ta, da ves svet, vključno z umetno inteligenco in marsovci razume, da je bila slovenska osamosvojitev skupinsko dejanje, tukaj v naši mali Sloveniji, si te zasluge prisvaja en človek in ena stranka."
,"Hvala za besedo.
Menim, da je res že skrajni čas, da v dobi globoko v digitalizaciji, ko se čisto resno pogovarjamo, kako nam bo krojilo življenje, kako nam bo krojila življenje umetna inteligenca. Slovensko zdravstvo nima urejenega informacijskega sistema, ki bi, iz katerega bi lahko dobili podatke, ki jih nujno potrebujemo tudi za urejanje zdravstva naprej. V času, ko so rešitve praktično na dosegu vsakega mladostnika, ko gospodarske družbe že dolgo ugotavljajo, kako se da izjemno učinkovito, z dobro uporabo instrumentov, ki so, ki so na voljo, optimizirati procese, je zdaj končno tudi tu pri nas čas, da to v zdravstvu uredimo s skupnim zbiranjem strukturiranih podatkov, ki bodo predvsem po mojem v korist pacientov, zdravnikov, pa tudi sicer za izboljšanje dela v zdravstvu, v celem zdravstvenem sistemu. Zdi se mi zelo pomembno, da je, da so pripravljavci zakona razmišljali tudi o tem, da vsi ljudje v Sloveniji nismo ali pa niso najbolj računalniško pismeni, in predvideli tudi pomoč za ljudi, ki do svojih portalov ne bodo mogli sami prihajati. Zdi se mi pomembno, da je večina priporočil informacijskega pooblaščenca že upoštevano, pa tudi v nadaljnjem procesu, v zakonodajnem procesu se lahko še izboljšajo stvari, ker je pač potrebno, kadar govorimo o varovanju osebnih podatkov, biti res izjemno pazljiv. Se mi pa zdi, da prihaja zakon ob pravem času, da je potrebno, da ves sistem nadgrajujemo na korektnih, korektno zbranih podatkih, ki imajo lahko po mojem izključno samo pozitiven vpliv na zdravstveni sistem in na delo vseh teh institucij. Kot so že razpravljavci pred mano povedali, vsi imamo izkušnje, ko še vedno hodimo od vrat do vrat s papirji, kot se izvajajo nepotrebni diagnostične preiskave samo zato, ker informacijski sistem ni povezan. Tako da jaz zelo podpiram zakon.
Hvala.",Tereza Novak,2023-06-21 00:00:00,"Menim, da je res že skrajni čas, da v dobi globoko v digitalizaciji, ko se čisto resno pogovarjamo, kako nam bo krojilo življenje, kako nam bo krojila življenje umetna inteligenca."
,"Lep pozdrav vsem skupaj!
Hvala predsedujoča za besedo.
Spoštovane poslanke, spoštovani poslanci!
Pred vami je zakon, ki predstavlja temelj digitalne transparentnosti javnega zdravstva. Predlog zakona in zakon kot tak je podlaga za to, da pridobimo ali pa vrnemo temelj zaupanja v odločitve, ki so ključne v zdravstvenem sistemu, ki se jih sprejema na podlagi zaupanja v podatke. V podatke, ki so kakovostni, pravočasni in v realnem času. Podatki, ki so digitalno zapisani, ki puščajo sled in so popolnoma transparentni. Danes podatki v zdravstvenem sistemu niso takšni. Podatki so danes razpršeni med tremi velikimi bazami, ki medsebojno niso poenotene, še manj niso povezane. Te baze so na strani izvajalcev, na strani NIJZ in na strani ZZZS. Te baze podatkov nimajo niti skupnega temelja. Deležniki v zdravstvu, torej vsi, med katerimi je po mnenju Vlade in koalicije najpomembnejši uporabnik pacient ali prebivalec, bodo z novim zakonom imeli zbrane vse podatke o zdravstvenem stanju na enem mestu. Z zakonom se vpeljuje centralni elektronski zdravstveni zapis ali s kratico CEZZ, če zelo laično rečemo, gre za nacionalni eKarton. S tem bodo vsi podatki na enem mestu. Uporabniki, izvajalci bodo točno videli za kaj se gre, o popolnoma vseh podatkih.
Seveda razpravljamo in govorimo o zelo občutljivih osebnih podatkih, zato se zakon posebej dotika varnosti, posebej se dotika organiziranosti informatikov v zdravstvenem sistemu, ki ne more in ne sme biti stihijska. Posebej pa ne moremo varnosti prepuščati naključnemu financiranju ali celo evropskim sredstvom.
Zakon predvideva tudi centralizacijo upravljanja informatike v zdravstvu. S tem naslavljamo tisto, kar nas od 1. junija v celoti vsi deležniki v zdravstvu prosijo. To je poenotite informacijsko podporo v zdravstvu, dajmo vsi skupaj, prosim, preiti na enotno digitalno platformo, kot je to že v mnogih državah.
Zakon je nastajal od oktobra oziroma novembra 2022, najprej s poenotenjem vsebine vseh deležnikov v zdravstvu. Seveda smo upoštevali tudi že predlog evropske digitalne uredbe o skupnem informacijskem prostoru v zdravstvu. Prav tako smo upoštevali dobre prakse, če samo omenim Danska, Finska in Estonija, kar se tiče digitalizacije zdravstva. Zelo veliko deležnikov je pri pripravi tega zakona sodelovalo. Naj na tem mestu posebej izpostavim kolege iz Ministrstva za pravosodje in Ministrstva za finance, kjer smo združili znanje in posebej zakon, ker se varstva podatkov, občutljivosti podatkov pripeljali do predloga zakona, ki ga je vložila Vlada.
Naj samo na kratko še, kolikor mi je ostalo časa, izpostavim, da gre za vpeljavo digitalnega orodja, ki bo razbremenila zdravstvene delavce, da gre za vpeljavo izvornih podatkov o opravljenih storitvah, o plačanih storitvah, ki bodo združeni v enotni platformi in bodo pošiljani v sistem na dnevni bazi. Te podatke se bo lahko seveda analiziralo tudi s pomočjo umetne inteligence. Vsa ta orodja danes že imamo.
Ključno se nam zdi dejstvo, da bomo prišli do točke, ko bomo uporabniki, pacienti, svojci s pooblastili odločali o svojih zdravstvenih podatkih. Ko bomo natančno dobili obvestilo kdo je podatke gledal in bo tudi določeno kakšne sankcije bodo predvidene za neupravičen vpogled v naše zdravstvene podatke. Tega danes seveda nimamo. Torej, po mnenju Vlade in posebej Ministrstva za zdravje, ki je zakon z ekipo pripravilo, kar se kot minister ekipi zahvaljujem, je pred nami temelj verodostojnih informacij, ki bodo v zdravstvenem sistemu končno na enem mestu. In ta zakon predstavlja temelj digitalne transparentnosti javnega zdravstvenega sistema, gre za nov zakon, ki ga vpeljujemo v naš zdravstveni sistem.
Hvala lepa.",Danijel Bešič Loredan,2023-06-21 00:00:00,Te podatke se bo lahko seveda analiziralo tudi s pomočjo umetne inteligence.
,"Spoštovana predsednica Državnega zbora, hvala za besedo.
Spoštovani minister, kolegice in kolegi! / pozdrav v italijanskem jeziku/
V času, ko umetna inteligenca preko široko odprtih vrat vstopa v naša življenja, kot smo že slišali večkrat danes, žal, moramo, ko gremo k splošnemu zdravniku, specialistu ali pa na kakšne diagnostične preiskave od drugod, še vedno nositi s seboj izvide v papirnati obliki in tudi ostalo dokumentacijo vedno v papirnati obliki. V Poslanski skupini italijanske in madžarske narodne skupnosti zato pozdravljamo digitalizacijo zdravstva, ki bo prinesla enotno digitalizacijo celotnih zdravstvenih storitev, s tem, da bodo obrazci in ostali dokumenti lahko zbrani na istem mestu, in dokumentov ne manjka, ker se proizvajajo vsakodnevno v velikih količinah. Za paciente bo verjetno to tudi bolj enostavno. Preko e-platforme oziroma preko mobilnih aplikacij in njihovih osebnih bodo lahko dostopali do svojih zasebnih zdravstvenih podatkov, da bodo tudi sami lahko vpogledovali v svoje zdravstveno stanje, glede diagnostičnih preiskav in terapije. Digitalizacija bo prinesla tudi boljšo organizacijo dela. Verjamemo, da tudi osebje in zdravniki oziroma zdravstveni delavci ter sodelavci bodo imeli sigurno manj dela glede administrativnih in drugih del in bodo imeli nekaj več časa, da se bodo posvetili svojim pacientom, da se bodo lažje pogovorili, da si bodo vzeli čas za natančno razumevanje njihovih težave in nato planirali vse diagnostične postopke, terapijo in tudi posege. Seveda, časa naj bi glede tega ostalo tudi za zdravstveno osebje, glede osebnega izobraževanja oziroma izpopolnjevanja na osebni ravni v zdravstvu. Torej, podatki bodo zbrani na enem mestu, torej bo enotna digitalizacija, uporabljeni bodo s strani vseh izvajalcev zdravstvene dejavnosti in vneseni v sistemu naj bi bili samo enkrat, kar bo tudi preprečilo podvajanje oziroma ponavljanje določenih preiskav. Predvsem to velja za laboratorijske preiskave, pa tudi osnovne rentgenske preiskave, ki se zaradi nepovezanosti marsikaterih informacijskih sistemov v našem zdravstvenem sistemu podvajajo, žal.
V Poslanski skupini italijanske in madžarske narodne skupnosti podpiramo digitalizacijo zdravstva, ki je zelo kompleksen, zelo dolgoročen proces, ki bo terjal veliko, veliko dela, veliko dodatnih finančnih sredstev in tudi strokovnega znanja, izobraževanja in sodelovanja s strani zdravstvenih delavcev vseh zdravstvenih zavodov v Sloveniji. Seveda, gre za sodelovanje med vsemi zdravstvenimi ustanovami. Na primarnem nivoju govorimo o splošni medicini, torej  družinskih zdravnikih in drugih zdravstvenih ustanovah. Na sekundarnem nivoju so to regionalne bolnišnice in terciarni nivo klinični centri. Torej pomembno bo med njimi medsebojno strokovno sodelovanje, seveda pod nadzorom in pod, bi rekel, kontrolo in organizacijo dela s strani vseh državnih organov, prvi med njimi seveda Ministrstvo za zdravje.
Tako. Mislimo, da proces bo zelo dolg, ampak mi trdno podpiramo torej digitalizacijo, Zakon o digitalizaciji v zdravstvu in, in upamo, da se bo uresničil v kratkem času.
Hvala.",Felice Žiža,2023-06-21 00:00:00,"/ pozdrav v italijanskem jeziku/
V času, ko umetna inteligenca preko široko odprtih vrat vstopa v naša življenja, kot smo že slišali večkrat danes, žal, moramo, ko gremo k splošnemu zdravniku, specialistu ali pa na kakšne diagnostične preiskave od drugod, še vedno nositi s seboj izvide v papirnati obliki in tudi ostalo dokumentacijo vedno v papirnati obliki."
,"Najlepša hvala predsedujoča za besedo.
Spoštovani državni sekretar, spoštovani kolegice in kolegi!
V zvezi z reformo zdravstvenega sistema smo v Novi Sloveniji mnenja, da digitalizacija je sicer potrebna, ni pa ključna, tako kot je že moja kolegica Vida Čadonič Špelič povedala. Premier Golob je v januarju, 18. januarja izjavil, da je potrebno najprej začeti pri bistvenih stvareh in je omenil Zavod za zdravstveno zavarovanje oziroma štiri in pol milijarde sredstev, ki se skozi Zavod za zdravstveno zavarovanje usmerja v naše zdravstvo, potem je omenil absentizem, potem šele so bili omenjeni dopolnilno zdravstveno zavarovanje, pa tudi digitalizacija, ki je vsekakor potrebna in jo seveda tudi v Novi Sloveniji podpiramo. Samo občutek imamo, da namesto, da bi bika zgrabili za roge, ga v bistvu lovimo ali pa ga vlečemo za rep.
Danes smo imeli na Komisiji za nadzor javnih financ sejo v zvezi z dopolnilnim zdravstvenim zavarovanjem in je minister povedal, da je po covidu, po katastrofi s covidom grozila zdravstvu katastrofa povišanih cen dopolnilnega zdravstvenega zavarovanja iz 35 na 45 evrov. Pa sem si dal izračunati, ker mesečno mi plačujemo za zdravstvo, tisti Slovenci, ki imajo minimalno plačo, plačajo mesečno 150 evrov, tisti, ki imajo povprečno plačo, plačajo 280 evrov in če temu dodamo recimo minimalni plači namesto 35 evrov dodamo 45 evrov, je povišanje stroškov manj kot 6 %, vsi pa vemo, da se cene recimo prehrane so se zvišale za 20 %. Tako, da sem prepričan, da to zvišanje ne rešuje ne čakalnih dob, ne slovenskega zdravstva. Poleg tega pa sem bil začuden, da je direktorica zavoda povedala, da nimajo niti pravne podlage za pobiranje in da tudi predlagajo, da bi FURS bil tisti, ki bi pobiral. Se pravi, čas se bliža, mi pa še govorimo kdo bo kaj delal. Z
daj glede skrajševanja čakalnih dob, ki se nam zdi v Novi Sloveniji ključno, lahko preberem, da se bodo očitno brez zdravnikov in medicinskega osebja čakalne dobe kvečjemu podaljšale Za primer povem, javne bolnišnice v letu 2022 so v akutni bolnišnični obravnavi realizirale 316 tisoč primerov, leta 2019 pa nekaj več kot 334 tisoč. V letu 2022 so torej opravili za 5,3 % obravnav manj kot v letu 2019, da ne govorim, da so se pa sredstva povišala.
Naj grem zdaj na samo digitalizacijo. Vsekakor mislim, da je tudi predhodnik omenil, da je nujno izboljšanje organizacije. mislim, da je bil to kolega iz italijanske narodne manjšine in da v času umetne inteligence je skoraj nedopustno govoriti ali je potrebno digitalizirati ali ni potrebno. Tudi jaz s svojo veliko družino vam moram povedati, da je to velika obremenitev, ko je treba kopirati vse izvide pa nositi tj. In tudi v Kliničnem centru tisti, ki je obravnavan na dermatologiji, je potem na enem drugem oddelku, istega, sploh niso povezani med seboj. Torej ista inštitucija, mislim, da je kolega Kordiš povedal, 11 različnih informacijskih sistemov, samo UKC Ljubljana. To je sigurno potrebno popraviti. Ob tem bi pa jaz izpostavil nekaj izzivov. Eden od izzivov je zagotovo monopol, ki naj bi ga imela ta družba, ki bo to organizirala, postavila in potem vodila. Monopol običajno pripelje do višjih stroškov in slabših storitev. Tako, da tukaj pričakujemo zagotovo izboljšanje predloga zakona. Druga stvar so zagotovo izzivi varnosti. Vemo, da je v tem času zelo lahko prodreti vsak sistem, tako da tukaj bo treba vsekakor veliko narediti za to, da ne bo prišlo do vdorov v ta sistem. Zadnja stvar, ki bi jo omenil, pa je učinkovito umeščanje inovacij v zdravstveni sistem, ker vemo, da če ne bo, zdravstvo se stalno spreminja, prihajajo nove in nove metode in mislim, da je izziv za informacijski sistem to zadevo to zadevo promptno spremljati.
Tako, da naj zaključim s tem, da v Novi Sloveniji sicer podpiramo digitalizacijo, po obljubljenih stresnih testih, čakamo na pravo zdravstveno reformo, ne na kozmetične popravke.",Janez Žakelj,2023-06-21 00:00:00,"mislim, da je bil to kolega iz italijanske narodne manjšine in da v času umetne inteligence je skoraj nedopustno govoriti ali je potrebno digitalizirati ali ni potrebno."
,"Hvala, spoštovani podpredsednik za besedo.
Lep pozdrav spoštovana ministrica in ostali predstavniki obeh ministrstev! Spoštovani kolegi in kolegice!
Torej, ravnanje s prostorom in okoljem je bistvenega pomena in odgovornost nas ljudi, zato je pomembno, da s prostorom in tudi z odnosom do okolja ravnamo tako, da je vsak poseg, ali je to gradnja ali je to kmetovanje, takšen, da je ta zadeva ima čim manjši vpliv na naše, torej bivalne pogoje ljudi, živali, naravo in okolje. In seveda, moram reči, da kar se tiče Slovenije, mislim, da smo dejansko vzpostavili dokaj pozitiven odnos, saj imamo v Sloveniji čudovito pokrajino in zelo dobro ohranjeno naravo.
Prejšnji teden je v Sloveniji potekala kolesarska dirka in ko sem spremljal posnetke pokrajine različnih, posnetke pokrajine v Sloveniji, moram reči, da se mi je kar naježila koža, kajti res, na milijone ljudi je po svetu je videlo te lepote Slovenije, ki dejansko daje dokaz, da slovenski kmet, gospodarstvo in ljudje Slovenije tudi znotraj območja, tu je nismo uničili in dejansko, tudi, kot je kolega Lah dejal, da je ta velik odstotek območja Nature 2000, torej 37 % dokaz temu, da je slovenska narava in okolje res zelo dobro ohranjeno.
In danes torej ni problem v tem, površini Nature, ampak priporočila so predvsem v tem, kako ravnati in upravljati z območjem Natura 2000. In nezadovoljstvo ne izražajo samo kmetovalci, ampak tudi gospodarstveniki in ostali, kajti ta floskula glede ohranjanja narave in okolja tudi znotraj Evropske unije daje zelo negativne rezultate. Na to opozarjajo dejansko tudi že ostali vidni gospodarstveniki v Nemčiji in tako naprej. Ta elektrifikacija vozil in tako naprej, Kitajci nas po Evropi prehitevajo po levem pa po desnem in mislim, da čez desetletje vidnih znamk, avtomobilskih, tudi v Evropi več ne bomo poznali in tako naprej.
In kar se tiče posega znotraj Nature 2000, človeka v okolje, bom postavil nekaj slik, in sicer z mojega podravskega okolja. Tukaj je fotografija naravnega rezervata v Ormožu, ormoške lagune, kjer je dejansko zatočišče znotraj območja Nature 2000, ki je zatočišče mnogih število ptic in ta, no, tega rezervata, to so lagune, kjer je služilo za deponijo odpadne vode Tovarne sladkorja Ormož. Prav to območje je torej omogočilo, da so se tu naselile ptice in danes to seveda varujemo zelo, zelo vztrajno in tako naprej.
Tukaj je fotografija umetnega jezera, Ptujskega umetnega jezera, za potrebe hidroelektrarne Formin. Znotraj območja Nature 2000, umetno ustvarjeno jezero, ki nudi prav tako zatočišče mnogim številom vrste ptic, torej je to ustvaril človek. Tudi, ne vem, Sečoveljske soline in tako naprej in tukaj je znotraj območja Natura 2000 fotografija obdelovalnih površin, kmetovanja, središča ob Dravi, kjer pridelujejo zelo dobro bučno olje in tako naprej.
Torej, in tukaj je fotografija vinogradov v haloški pokrajini, prelepa pokrajina, ki je dokaz tudi območjem Natura 2000, da dejansko kmetje te narave nismo uničili, ampak prepričan sem, da če bi danes hoteli ustvariti umetno jezero, lagune in tako naprej, bi naravovarstveniki skočili v zrak in to preprečili, češ uničili bomo metulja in tako naprej, ampak je dejansko dokaz, da lahko tudi z določenimi posegi ustvarimo nove bivalne pogoje in ohranjamo naravo. In največ nezadovoljstvo je dejansko zbudila ta uredba o programu upravljanja območja Natura 2000 znotraj notranjskega trikotnika in pa Ljubljanskega barja in pripovedujemo pašo. Tukaj je fotografija iz spletne strani Nature 2000, iz tega notranjskega trikotnika, torej kjer se  pasejo konji. Zelo zanimivo. S tem predlogom te uredbe pa to preprečujemo. In kar je še zanimivo, ta uredba govori, košnja samo enkrat letno po 30. 6., seveda paša prepovedana in potem na zemljišču se preprečuje zaraščanje. Zdaj pa mi naj strokovnjaki povedo, kako boš preprečil zaraščanje brez paše ali pa košnje trave. Ne razumem.
In zelo zanimivo je še tudi dejstvo, tudi odgovor Vlade, da dejansko Vlada Republike Slovenije spodbuja pametno, konkurenčno odporno na / nerazumljivo/ kmetijski sektor in zagotavlja dolgoročno prehransko varnost in krepi socialno ekonomsko tkivo podeželja. Ne razumem kako, če pa preprečujemo dejansko kmetovanje na teh varovanih območjih. Zelo zanimivo. In tudi zelo zanimivo je ministra Brežana, pristojnega ministra, ki zdaj tako zagovarja to preprečevanje, po drugi strani pa zagovarja gradnjo drekovoda preko vodovarstvenega območja. Zelo zanimivo stališče ministra. In dejansko je tudi zelo zanimivo, podatki, da pač potrebujemo vse te ukrepe, da bomo preprečili segrevanje ozračja in globalne spremembe, pa mi naj strokovnjaki izračunajo kolikšen bo vpliv Slovenije oziroma tega na globalno segrevanje v svetu. Mislim, da za nula cela in toliko nul. Jaz sem sicer vprašal obe, torej pametno umetno inteligenco, pa mi ni znala odgovoriti, tako da, je zelo zanimivo kako bo to, kako bomo to dosegli v Sloveniji.
In seveda še, kar sem tudi po razpravi kolegov in kolegic danes slišal, torej kolegica Andreja je govorila, da Natura 2000 torej omogoča nove priložnosti kmetovanja. Pa mi naj strokovnjaki s kmetijskega pa tudi okoljskega ministrstva povedo kako torej bo imel kmet novo priložnost kmetovanja, če mu preprečimo košnjo trave in pašo in celo predelavo, in tako naprej.
In zadnjič, ko smo govorili o uredbi, o osnutku uredbe, ki bi preprečevala uporabo fitofarmacevtskih sredstev na varovanih območjih, ste govorili, da je to le osnutek, zakaj takšen vik in krik, danes pa govorite, da pa bo to prišlo med nas, zato že sedaj to upoštevate v tem predlogu te uredbe. Zelo zanimivo stališče. Torej, razumsko gledano mi tu ta logika ne da nekih rezultatov in dejansko bi res res rad imel odgovore o tem, dejansko kakšen je vpliv kmetovanja na vse te spremembe, zato spoštovani predstavniki ministrstva, obeh ministrstev, kolegi in kolegice, dajmo si res naliti čistega vina, dati nek razum in omogočiti kmetu naj kmetuje, kajti jaz sem prepričan, če je v teh sto letih kmet in slovensko gospodarstvo, in tako naprej, ni uničil narave, da je tudi v prihodnje ne bo.
Hvala.",Andrej Kosi,2023-06-21 00:00:00,"Jaz sem sicer vprašal obe, torej pametno umetno inteligenco, pa mi ni znala odgovoriti, tako da, je zelo zanimivo kako bo to, kako bomo to dosegli v Sloveniji."
,"Hvala lepa, spoštovana predsednica, za to priložnost.
Res je. Vse pohvale, gospa ministrica, za projekte, ki so že realizirani, dobro bi pa bilo, da bi dejansko državljanke in državljani to tudi čutili. Jaz pa nisem kriv, če ima kolegica dr. Tatjana Greif pomisleke, kaj se dogaja v Mariboru. Saj ni spraševala samo tega glede kvadrature in najema in tako naprej. Pa zdaj odmislimo. Jaz sem bil četrt stoletja v poslovnem svetu, ukvarjal sem se z informatizacijo poslovnih procesov in berem razne lestvice. Ena je tudi ta nizozemska, Surfshark, ki z indeksom digitalne kakovosti življenja meri 121 držav. Mi smo tam na 35. mestu. Ravno zaradi potenciala, ki ga imamo, jaz osebno s tem nisem zadovoljen, pa najbrž tudi vi ne. Po digitalni kakovosti življenja so evropske države vodilne v svetu in Slovenija je v regiji 26. Ne morem tega sprejeti, ker imamo več potenciala. Zdaj poglejmo, kje smo. Kakovost interneta – smo na 39. mestu. Ali je kdo zadovoljen? Dostopnost do interneta – smo na 50. mestu. E-varnost – smo na 28. mestu. E-infrastruktura – smo na 34. mestu. Nemci so recimo 12., Avstrijci 24., Hrvati so za nami, okej, tu smo boljši. E-uprava – uvrstili smo se na 28. mesto. In tako dalje in tako dalje. Steber e-uprave na primer kaže, kako napredne so digitalne storitve vlade in stopnjo pripravljenosti države na umetno inteligenco. In še in še bi lahko našteval in utemeljeval, kako potrebna bi bila enkrat ali pa, zdaj rečemo, v tej etapi, po toliko mesecih te vlade ena temeljita razprava, da vidimo, kje imamo težave, da mogoče vsi skupaj pomagamo vladi, ker to znamo, to smo že pokazali, sploh v zadnjem mesecu oziroma v mesecu avgustu, narediti ta digitalni preboj. Čisto poslovno gledam, mene zanimajo dejanja, mene zanimajo rezultati. Dokler smo v fazi pisanja in sprejemanja resolucij, strategij in tako naprej, kar je seveda tudi potrebno, da si zarišemo smer, v katero bomo šli – ampak štejejo dejanja. Štejejo rešitve, aplikacije, ki jih bodo ljudje lahko, predvsem pa znali uporabljati. Jaz vam tukaj želim veliko uspeha, da ne boste mislili, da sem tisti zadrti opozicijski poslanec, ampak kot rečeno in še enkrat – vidim, da ste slabe volje, tudi če vam koalicija postavlja kakšna neprijetna vprašanja, ampak takšni so poslanke in poslanci. Hvala lepa.",Jožef Horvat,2023-09-18 00:00:00,"Steber e-uprave na primer kaže, kako napredne so digitalne storitve vlade in stopnjo pripravljenosti države na umetno inteligenco."
,"Najlepša hvala.
Torej, jaz se nisem ukvarjala s svojim predhodnikom, samo dejstva smo pojasnili, kaj drži in kaj ne drži, ker smo ugotavljali, da obstaja veliko zavajanj, kot zavajate tudi v tem primeru.
Omenili ste, da smo zelo dobri na določenih področjih – drži. In na Ministrstvu za digitalno preobrazbo, z ekipo, ki ga trenutno sestavlja, smo aktivni na najbolj aktualnih področjih. Če naštejem samo nekatere zadeve. Prevzeli smo vlogo koordinatorja priprave medresorske strategije razvoja čipov in polprevodnikov ter njene implementacije, na pobudo poslanca Miroslava Gregoriča smo imeli še posebno tematsko sejo v Državnem zboru, ki je bila izjemno dobro sprejeta med vsemi poslanci. In to vse poteka pod koordinacijo Ministrstva za digitalno preobrazbo, medtem ko se v preteklosti o polprevodnikih še nikoli nismo pogovarjali. Potem pospešeno izvajamo in tudi nadgrajujemo Nacionalni program spodbujanja razvoja in uporabe umetne inteligence in do konca letošnjega leta bomo ustanovili tudi nacionalni center za umetno inteligenco. Vsi deležniki na tem področju so zelo pozdravili to povezovanje in ustanovitev enega takega centra, da bomo res dejansko napredovali na področju, kjer imamo tudi znatne resurse, predvsem človeške. Na ministrstvu pripravljamo sistemski zakon za področje digitalne preobrazbe, ki bo poleg digitalne vključenosti zajemal tudi druga področja, ne samo javne uprave, ampak tudi gospodarstva, da bomo dejansko naredili te premike, ki jih tako nujno potrebujemo.
Potem to, kar ste omenili, ne morem mimo tega Maribora, zato ker vidim, da so tukaj tudi spoštovani mariborski poslanci. Vsak dan, ko se pripeljemo iz Maribora, vidimo, kakšno je stanje na avtocesti, zaradi tega, ker se tolikšen del Slovenije vozi v službo v Ljubljano. In jaz težko razumem, da poslanka, ki sama prihaja iz Maribora, postavi takšno vprašanje – kakšen je smisel odpiranja inštitucij v Mariboru – medtem ko tudi ostala ministrstva, kolegi z ministrstva za gospodarstvo, kolegi z ministrstva za kohezijo, odpirajo oddelke v isti stavbi, kjer smo mi. Nimate zadnjih podatkov, število zaposlenih v Mariboru se je povečalo, razpise imamo, so ves čas odprti. Žal prihajam iz sektorja s področja informacijsko-komunikacijskih tehnologij, kjer je brezposelnost trenutno najnižja in mi enostavno ne moremo konkurirati. Sem prepričana, da se v Novi Sloveniji tega tudi zelo dobro zavedate. Tako da to, da se celo v koaliciji sprašujejo o uspehih našega ministrstva – gre ponovno za eno zavajanje. Rezultati so vidni. Prej ste omenili, da v Novi Sloveniji beseda velja. Tudi v Gibanju Svoboda beseda velja. In ne samo to, v Gibanju Svoboda ne ostajamo pri besedah, ampak gremo korak dlje, mi ukrepe že izvajamo.",Emilija Sojmenova Duh,2023-09-18 00:00:00,Potem pospešeno izvajamo in tudi nadgrajujemo Nacionalni program spodbujanja razvoja in uporabe umetne inteligence in do konca letošnjega leta bomo ustanovili tudi nacionalni center za umetno inteligenco.
,"Predsedujoči, hvala za besedo.
Zakon o duševnem zdravju, ki ga imamo danes pred sabo, prinaša več pomembnejših sprememb. Kriza duševnega zdravja se poglablja vse hitreje in hitreje. Vse, kar je prosti trg sposoben na tem področju doprinesti, so aplikacije za pogovor z umetno inteligenco in mazaške knjige za samopomoč za revne, ter seveda dragi psihoterapevti za bogate. Zakon o duševnem zdravju daje Ministrstvu za solidarno prihodnost nalogo oblikovanja varovanih oddelkov, to so oddelki, v katerih varovanci nimajo prostega izhoda z oddelka, s kapaciteto 12 oseb na 30 tisoč prebivalcev, ter jo po potrebi dopolnjevati. Hkrati spreminja postopek neprostovoljne vključitve tako v varovane oddelke kot v oddelke pod posebnim nadzorom. Namestitev brez privolitve za osebe, ki niso sposobne same presojati svojih dejanj, ne bo več možna na predlog zakonitega zastopnika, ampak zgolj s sklepom sodišča ali v nujnih primerih.
Na področju duševnega zdravja kot družba naredimo malo, premalo. Ukvarjamo se predvsem s sanacijo posledic, namesto da bi se lotevali vzrokov. Nič seveda narobe s sanacijo posledic. Dejstvo je, da je v Sloveniji premalo varovanih oddelkov, da so ti prezasedeni in da se vanje pogosto namešča tudi ljudi, ki po strokovni presoji tja ne spadajo. Se pa vedemo, kot da je za stanje svojega duševnega zdravja odgovoren izključno vsak posameznik. Kot da se za depresijo, odvisnostjo, drugimi rizičnimi vedenji skriva zgolj nekaj kapric ali slabih misli vsakega posameznika zase. Kriza duševnega zdravja ni nastala sama od sebe in ni nastala v glavah atomiziranih posameznikov. Je posledica izjemne družbene negotovosti, v kateri se znajde večina prebivalcev moderne kapitalistične ekonomije. Negotovo je stanovanjsko vprašanje, saj je vsak mladi odvisen od prostega najemniškega trga, negotove so zaposlitve, večina katerih je ali prekarnih ali za določen čas oziroma se odvijajo v podjetjih, ki se lahko v vsakem trenutku odločijo za odhod v tujino. Negotov je konec koncev dostop do zdravja, do osebnega zdravnika, do specialista. Če ne bomo popravili vseh teh stvari, za kar so potrebni masovna gradnja stanovanj, postavitev dejanske solidarne socialistične stanovanjske politike, večja varnost zaposlitev, odvzem moči plenilskemu kapitalu pri krojenju usode delavk in delavcev ter nenazadnje ohranitev in izboljšanje javnega zdravstvenega sistema in tudi socialnega sistema, ob tem pa še dvig plač skrbstvenega osebja, krepitev kadrovskih normativov in kontinuirana podpora delavcem v skrbstvenih poklicih, se bomo znova sešli nekaj let od današnjega dne naprej v Državnem zboru okoli prenovljenega Zakona o duševnem zdravju, v katerem bomo samo popravili nekaj omejenih številk za varovane oddelke navzgor in vzpostavljali nove kapacitete. Vse ostalo, vključno z družbeno koreniko problema, pa bo ostalo isto.
Zakon o duševnem zdravju bomo v Levici, jasno, podprli. Glede na stanje na področju duševnega zdravja je nujno potreben in bo podlaga za povečanje kapacitet varovanih oddelkov, si pa ne delamo utvar, da bodo te spremembe pomembno prispevale k reševanju krize duševnega zdravja. Za spopadanje s to krizo potrebujemo nov, solidaren in pravičen družbeni red. Hvala lepa.",Miha Kordiš,2023-09-19 00:00:00,"Vse, kar je prosti trg sposoben na tem področju doprinesti, so aplikacije za pogovor z umetno inteligenco in mazaške knjige za samopomoč za revne, ter seveda dragi psihoterapevti za bogate."
,"Predsedujoča, hvala za besedo.
Stališče Poslanske skupine Levica glede krize duševnega zdravja in zakona, ki ga danes obravnavamo, ostaja popolnoma enako v tej obravnavi kot je bilo tudi v prejšnjem. Kriza duševnega zdravja je tu in poglablja se hitreje in hitreje. Prostotržne rešitve, ki se nam ponujajo kot odgovor, v resnici ta odgovor niso. Aplikacije za debate z umetno inteligenco, mazaške knjige za samopomoč revnih, dragi psihoterapevti za bogate; na tak način vsesplošne družbene krize ne moremo rešiti, lahko jo samo poglobimo.
Zakon o duševnem zdravju, kot ga obravnavamo, podaja nalogo oblikovanja mreže varovanih oddelkov, to so oddelki, v katerih varovanci nimajo prostega izhoda, s kapaciteto 12 oseb na 30 tisoč prebivalcev in jo nato v prihodnosti po potrebi dopolnjevati. Hkrati se spreminja postopek neprostovoljne vključitve na način, da v varovane oddelke kot v oddelke pod posebnim nadzorom ne vključujemo zgolj oseb, ki niso sposobne same presojati svojih dejanj na način zgolj na podlagi predloga zakonitega zastopnika, ampak bo moralo biti to vključevanje podkrepljeno s sklepom sodišča oz. bo mogoče zgolj in samo v nujnih primerih. Na področju duševnega zdravja kot družba naredimo premalo. Ukvarjamo se običajno s sanacijo posledic namesto, da bi se lotevali vzrokov. Nič narobe seveda s sanacijo posledic, prav nasprotno, tudi posledice je potrebno prednostno sanirati, sicer ne bi govorili o krizi duševnega zdravja. Ja, v Sloveniji je premalo varovanih oddelkov, ja, ti oddelki so prezasedeni in ja, v njih se pogosto namešča tudi ljudi, ki po strokovni presoji tja ne spadajo. Ampak ta sanacija posledic, o kateri govorimo kot sicer dobrodošli seriji ukrepov, še vedno izhaja iz koncepcije duševnega zdravja kot nečesa, kar je v domeni vsakega posameznika. Družbena kriza ne more biti v domeni nobenega specifičnega posameznika. Njeni vzroki so bistveno globlji. Je posledica izjemne negotovosti, v kateri se znajde večina prebivalcev moderne kapitalistične ekonomije. Negotovo je stanovanjsko vprašanje. Vsak mlad je odvisen od najemniškega trga. Kakšne so najemnine in kakšne stiske povzročajo, pa verjetno ne rabim posebej izpostavljati. Negotove so zaposlitve, večina katerih je ali prekarnih ali za določen čas oziroma pri podjetjih, ki grozijo z odhodi v tujino, z menjavami enega delavca z drugim in tako naprej. Negotov je dostop do zdravja, do osebnega zdravnika, do specialista. Če ne bomo popravili vseh teh stvari, za katere je potrebna masovna gradnja stanovanj, vzpostavitev dejanske solidarne socialistične stanovanjske politike, večja varnost zaposlitev in odvzem moči plenilskemu kapitalu pri krojenju usode delavk in delavcev, nenazadnje tudi ohranitev in izboljšanje našega javnega zdravstvenega in socialnega sistema, začenši z dvigom plač skrbstvenemu osebju, krepitvijo kadrovskih normativov in kontinuirano podporo delavcem v skrbstvenih poklicih bomo lahko čez nekaj let sprejeli nov zakon o duševnem zdravju, pa bomo v njem samo popravili tistih nekaj številk navzgor in spet gradili nove varovane oddelke, ker bomo še naprej zgolj in samo sanirali posledice. Vse ostalo, korenika problema pa bo ostala ista.
Zakon o duševnem zdravju bomo v Levici podprli. Glede na kritično stanje področja je nujno potreben, bo podlaga za povečanje kapacitet varovanih oddelkov. Si pa ne delamo utvar, da bodo te spremembe pomembno prispevale k reševanju krize družbenega zdravja. Za spopadanje z njo rabimo nov, solidaren in pravičen družbeni dogovor. Hvala.",Miha Kordiš,2023-10-17 00:00:00,"Aplikacije za debate z umetno inteligenco, mazaške knjige za samopomoč revnih, dragi psihoterapevti za bogate; na tak način vsesplošne družbene krize ne moremo rešiti, lahko jo samo poglobimo."
,"Hvala za besedo, podpredsednica. Kolegice in kolegi. Zdaj ta proračun za leti 2024 in 2025 je nekako v skladu tudi z aktualno politično situacijo, odkar imamo vlado Roberta Goloba. Se pravi, vse skupaj je zelo konfuzno in pa stihijsko, brez jasnega kompasa in brez jasnih usmeritev. Kako naprej? Slišimo vlado, predsednika vlade, najvidnejše predstavnike koalicije, kako govorijo, da bo Vlada izpolnila zastavljene cilje in pa načrte, ki jih ima, po drugi strani poslušamo koalicijske poslance, kako se sploh lahko sprašujemo kje so reforme po letu in pol vlade? Se pravi, da očitno se v letu in pol ne da nobene reforme skupaj spraviti, da temu ni tako so dokazale naše prejšnje vlade, da se v letu in pol, če imaš seveda sposobno ekipo, če imaš prave sogovornike in pa če imaš seveda koalicijo, ki je določene rešitve in pa spremembe tudi sposobna udejanjiti v praksi. Tipičen primer kako se zadeve ne lotevati je vaš plačni sistem javnega sektorja oz. reforma plačnega sistema javnega sektorja. Stalno se premikajo časovnice, ki si jih sami zadate. Stalno se menjajo pogajalci. Potem, ko govorite kako bo na mizo prišel predlog, ki bo seveda na nek način sprejemljiv za vse in kako bo izboljšal plačni sistem javnega sektorja pridete s predlogom, zaradi katerega sindikati grozijo, da bodo šli na ulice, da je za njih nesprejemljiv. Ko bi morali začeti pogajanja zaradi korupcije in pa škandala odstopi ministrica za javno upravo, ki je nekako pokroviteljica tega. Sedaj vse stoji, nihče ne ve kaj s to plačno reformo sistema javnega sektorja bo. Bomo videli sedaj demonstracije, ampak ne govoriti, da se v letu in pol ne da sprejeti nobene reforme. Da se, če seveda znaš. Če pa politike v bistvu nisi spremljal in te je dva, tri mesece pred volitvami nekdo po sili razmer vprašal, če greš kandidirati, če bi sprejel to ali in ono funkcijo, ja, potem pa verjamem, da se ne da, ker ni nekih veščin in obvladanja tistega osnovnega, kar je dejansko v politiki potrebno. In to zdaj vidimo tudi pri premierju Robertu Golobu, kljub temu, da je iz gospodarstva, Vlada in parlament ne funkcionirata očitno tako, kot je on funkcioniral v Gen-iju, ko je naročal zaposlenim in tistim najbližjim, ki jih je seveda s takšnimi in drugačnimi razlogi navezal nase in so delali to, kar pač morajo delati, če želijo pri njem obdržati službo. To lahko poveste iz prve roke, saj vas je kar nekaj Genijev tukaj, oz. iz Gen-ja, prej zaposlenih. Politika je pa drugačna. Prvič je vlada, ki je koalicijska, kjer ne moreš kar komandirati ministrom, kaj in kako dobro to nekaj časa še gre, potem se ti pa zgodi kakšna Tatjana Bobnar, pa Bešič Loredan in še drugi in domine se začnejo pobirati. Še manj je pa možno komandirati poslancem, še najmanj tistim, ki so v partnerju z največjo koalicijsko stranko in teh veščin se pač ne da priučiti. Zdaj če si v gospodarstvu bil navajen delati tako da so vsi tebe ubogali zdaj očitno tukaj v politiki ni temu tako in zato tudi imamo to konfuzno in pa stihijsko situacijo, zaradi katere Slovenija nazaduje. Ampak proračun je eksakten dokument, številke ne morejo lagati in ko na eni strani vi rečete, da ne dvigujete davkov, se na drugi strani v vašem proračunu davčni prihodki povečujejo, pa ne zaradi tega, boste rekli, ker se niža brezposelnost, ker za toliko se brezposelnost praktično ne more več znižati. Kot ste sami prej dejali, je Slovenija v obdobju polne zaposlenosti in 5 milijonov 272 na strani prihodkov, kar se tiče socialnih transferjev, tako s strani delodajalcev kot tudi s strani delojemalcev, seveda bodo plačevali več, ker se tudi višajo dajatve.
Prej sem bral kakšne dobičke imajo nekatera državna podjetja, kakšne dobičke imajo bodisi zavarovalnice, bodisi banke. Kako je ena poslanka govorila, ste pretrgali te kapitalistične prakse, kako ste odvzeli kapital bankam in pa zavarovalnicam in ga dali ljudem. Oprostite, tega ni videti. Kako so, kako imajo ljudje višje plače? Tega ni videti. Mogoče se višja plača pozna na kakšnem romunskem računu, zdaj tukaj v Sloveniji dvomim. Ljudi je potrebno enostavno vprašati, ali imate zaradi vlade Roberta Goloba v denarnicah več denarja ali imate manj denarja? Ali imate potem, ko je vlada Janeza Janše vsem dvignila plače z Zakonom o dohodnini, več denarja in ali ga je boste imeli zaradi spremembe vlade Roberta Goloba manj. To je sila enostavno vprašanje. Ali imate zaradi nebrzdane inflacije, ki jo Vlada ni sposobna ali pa je noče zajeziti, pod vlado Roberta Goloba, v denarnicah več denarja ali imate manj denarja. Glejte, saj ljudje niso butasti, približno vsak zna planirati s koliko dohodka mora priti skozi mesec, predvsem pa koliko ima prihodka. 14., 15. v mesecu vsak dobi nekaj na račun, ki je zaposlen. In potem tukaj poslušamo, ta je res bosa, da so ljudje plačani tudi z gotovino na roke, zato ker prej ni bilo takega sistema štempljanja. Pa dajte no. In gospa je celo v gospodarstvu delala, ki je to izjavila. Ne, ljudje so plačani s strani delodajalcev nekaterih na roke zato, da jim več ostane, zato ker so davki previsoki v tej državi. Mislim, da smo jih danes dobili mail, dajmo, dajmo se vsi prijaviti na ta dogodek, ki ga ima, mislim, da je, dnevi gospodarstva ali kako je že, ki je na Brdu 29. novembra. Jaz sem se glih prejle prijavil. Draga koalicija, pojdite pogledat, poslušajte, kaj vam bomo, kaj vam bodo tam gospodarstveniki povedali, in potem jim vi razložite, da je v Sloveniji vse super, kako smo na mednarodnih lestvicah konkurenčni, da nimajo nobene pravice jamrati, da imajo ljudje dovolj visoke plače, da je pri nas stabilno davčno okolje, da je za varnost, itn., poskrbljeno. Lahko je govoriti tukaj v parlamentu, predvsem pa ne slišati tiste, ki se dejansko s tem ukvarjajo in številke govorijo svoje, govorijo pa kontra tistemu kar govorite vi. Zdaj samo ta proračunska varovalka v ZIPRSU, ki se bo obravnaval, je do 240 milijonov evrov za pokrivanje minusa v blagajni, ki bo zaradi dopolnilnega zdravstvenega zavarovanja, ker ste baje posekali bajne dobičke zdravstvenih zavarovalnic, bomo zdaj mi morali od 140 do 240 milijonov evrov dati iz proračuna. In sem že naročil naši piar službi, da je izrezala posnetek in ga tudi shranila, poslanke Sare Žibrat, ki je dejala, »sedaj bodo vsi plačevali 35 evrov, nihče ne bo plačal več kot toliko«. Mislim, da bomo poslanko Saro Žibrat lahko hitro soočili s tem njenim posnetkom, ko boste, tako kot je že bilo napovedano, s 1. januarjem in pa potem v mesecih, ko bo za to skrbela država, morali dvigovati premijo ali pa iskati 200, 300 milijonov evrov v državnem proračunu za to, da boste lahko pokrivali te storitve.
Zdaj na hitro sem tudi pregledal po ministrstvih postavke, pod kulturno in civilno družbo, nevladne organizacije, pa če odštejemo tistih 11 milijonov evrov, ki je na postavki Urada za Slovence v zamejstvu in po svetu, skupaj 52, brez tega, 40 milijonov evrov, pa sem verjetno še kakšno spustil za nevladne organizacije. Kako je lahko nevladna organizacija nevladna, če prejema denar od vlade? Vlada, ki razpiše določene programe in ta vlada vemo kakšne programe razpisuje, za neko opolnomočenje posameznika, za neka delovna mesta in kaj jaz vem kaj še vse. Skratka, da so organizacije same sebi namen, da se molze denarna sredstva in potem, kaj jaz vem, verjetno tudi financira razno razne politične stranke. Videli smo to že v primeru volitev in pa tudi referendumov.
Kar še prinaša ta proračun, lahko rečem, je zmanjšanje nacionalne varnosti Republike Slovenije. Številke tako govorijo, manjši proračun za Sovo, manjši proračun za URSIV, se pravi Urad Republike Slovenije za informacijsko varnost, manjši proračun za policijo in pa manjši proračun za Slovensko vojsko. Zdaj pa mi naj nekdo pove, ali lahko rečemo kaj drugače, če se tem štirim sistemom in tudi ostalim sistemom, podsistemom, zmanjšujejo finančna sredstva, da gre za nižanje nacionalne varnosti Republike Slovenije. Kljub temu, da je realizacija za Slovensko obveščevalno varnostno agencijo za letošnje leto ocenjena skoraj 22 milijonov evrov, ste ji znižali proračun za naslednje leto za manj kot 20 milijonov. In potem koalicijska poslanka, celo podpredsednica največje vladne stranke pravi, ne bomo višali proračuna Sovi, ker ne želimo, da kupujejo vohunsko opremo. Mislim, ta pojma nima kaj Slovenska obveščevalno varnostna agencija sploh je, kaj obveščevalna dejavnost sploh pomeni. Kupovanje vohunske opreme, mislim, pa starša celo oba v policiji delala, ko bi morala nekaj vedeti punca, neverjetno.
Gremo naprej, kar se tiče kibernetske varnosti, ko smo se tudi pogovarjali, tako na Odboru za notranje zadeve, kjer je bilo tudi zanimivo, ko sem predlagal javno razpravo, javno predstavitev mnenj glede umetne inteligence, je bilo rečeno, službe parlamenta ne morejo tako hitro pripraviti javne predstavitve mnenj. A glej ga zlomka, čez par dni je Odbor za zadeve Evropske unije sprejel javno predstavitev mnenj. Torej, se da. Če Tereza Novak noče, še ne pomeni, da se ne da. In izgovarjanje na službe Državnega zbora je pač za lase privlečeno. In v trenutku, ko se mi pogovarjamo, kako pomembna je kibernetska varnost za nas in za naše okolje, pogledamo Urad Vlade Republike Slovenije za informacijsko varnost za 3 milijone evrov skoraj znižujete sredstva, iz 8 milijonov 300 na 5 milijonov pa pol. Se pravi, država, ki naj bi nekaj resno dala nase, na digitalizacijo, na kibernetsko varnost, ki je zagotovo področje, kjer se bodo bile bitke in že se ne spomnite se kitajskega vdora na sistem Ministrstva za zunanje zadeve, na tej postavki vi nižate proračun, pa so podhranjeni, tako kadrovsko kot tudi materialno, tudi tehnično, ker vem kakšno stanje smo dobili takrat, ko smo prevzeli Vlado, ko je bilo tam samo nekaj ljudi in je bilo treba celotno zadevo na novo postavljati, spreminjati zakon, zagotoviti finančna sredstva, bili so, si morate predstavljati, Uprava za informacijsko varnost je bila v prostorih, ki jim niti niso omogočali, da bi tam lahko brali dokumente določene stopnje tajnosti. Toliko ste vi skrbeli za informacijsko varnost v preteklosti.
Potem, če pogledamo, da še podkrepim naprej, trditev, da znižujete nacionalno varnost Republike Slovenije, Ministrstvo za notranje zadeve zmanjšujete proračun za skoraj 50 milijonov evrov, in sicer ravno največ več kot 50 milijonov evrov na zunanji meji in izvajanja predpisov o tujcih. Zdaj, če kaj bi morali to amandmirati, ker ta proračun se je pripravljal, ko je bil Schengen ukinjen, vmes pa ste, potem, ko ste malo privili Sovo oziroma to medresorsko skupino za protiterorizem, da je morala zaradi vas in zaradi vaših(?) političnih apetitov umetno spremeniti oceno ogroženosti Slovenije, ste naredili kaj? Ponovno ste uvedli mejni nadzor. Zdaj mi pa vi povejte, državna sekretarka, vaša kolegica Tina Heferle, državna sekretarka na MNZ-ju, je dejala, da se tukaj znižuje zaradi tega, ker ni več potrebe po varovanju schengenske meje, ker se je schengenska meja prestavila na Hrvaško. Kako boste zdaj to uredili glede na to, da nazaj smo uvedli mejo, še vedno pa tukaj ni nobenega denarja.
Da znižujete nacionalno varnost Republike Slovenije govori tudi postavka o Generalštabu Slovenske vojske. 65 milijonov evrov ste vzeli Slovenski vojski, pri čemer najbolj boli to, 30 milijonov evrov ste ji vzeli za infrastrukturo in pa njeno opremljenost. Mi, ko je bila res huda kriza, covid kriza, ko smo imeli izdatke v proračunu, da smo pomagali ljudem, kakršnih vi nimate in jih ne boste imeli, smo sprejeli zakon in znatno vlagali dodatna finančna sredstva v Slovensko vojsko, zato ker se je mednarodno okolje spremenilo, zato ker varnost ni samoumevna in zato, ker imamo vojsko, ki je podhranjena, tako kadrovsko, kot tudi materialno in niti ne izvajate Zakona o investicijah v Slovensko vojsko za naslednja leta, ko bi morali investirati 700 milijonov evrov, ne investirate nič in očitno si želite Slovensko vojsko po vzoru vaših Hamasovih borcev, se pravi, vojska, ki je, ki ima kakšno vozilo, kakšno raketo, ni pa primerno opremljena za neko resno bojevanje kakršno se izvaja v tem času in to seveda na račun varnosti in pa na račun obrambe.
Slišal sem, kako je ta proračun razvojno naravnan. Tudi tukaj številke govorijo drugače. Zdaj, če pogledamo to podjetništvo in konkurenčnost, ste za 7, 8 milijonov evrov tudi to postavko zmanjšali. Zdaj, nekdo, ki govori, da je proračun konkurenčen, mora oziroma razvojno naravnan, razvoj prinaša gospodarstvo, tisti pravi in pa dejanski razvoj, ki omogoča tudi neko blaginjo in tudi na teh postavkah seveda znižujete številke, kajne. Da pa ne govorim o tistem, kar se pa ljudi najbolj tiče, kajne, vsaj kar se tiče osebne varnosti, kje smo najbolj izpostavljeni osebni varnosti? Na cestah, kajne, zdaj praktično ga ni človeka, ki ne bi uporabljal cest, ki ne bi uporabljal slovenske infrastrukture. Poglejte kaj ste naredili. Direkcija Republike Slovenije za infrastrukturo, cestni promet in infrastruktura, vzeli ste 50 milijonov evrov za upravljanje in tekoče vzdrževanje državnih cest in pa za investicijsko vzdrževanje in pa gradnjo državnih cest. Se pravi 50 milijonov evrov manj in tudi to je ena od zelo opaznih razlik med prejšnjo vlado Janeza Janše in aktualno vlado Roberta Goloba.
Če ne bi bilo sedaj poplav, v avgustu, praktično ne bi bilo gradbene mehanizacije na terenu. Pri nas so se gradile ceste, obnavljala se je železniška infrastruktura povsod; v mestih, na podeželju. Težko si že dobil izvajalca del. Toliko smo investirali v infrastrukturo, toliko novih projektov smo začeli, sedaj pa žal vi to opuščate in to opuščanje v naslednjih letih bo privedlo do tega, da bo Vlada, ki bo prišla za vami, imela hude težave, kajti še vsak direktor DRSI-ja ali pa nekdo, ki je bil zadolžen, je opozarjal, kaj se zgodi, če se nekaj let ne vlaga v cestno infrastrukturo. In takrat, ko se je začelo varčevati potem po letu 2008, smo pripeljali v 12 letih do tega, da je bilo stanje, na to je opozarjal že takrat Peter Gašperšič, Cerarjev minister za infrastrukturo, ko je nekako razdelil, da je stanje takšno kot je, potrebujem 150 milijonov evrov, da začnem neke resne obnove 250, če pa želim še nove investicije pa 350 milijonov evrov. Vi sedaj to dajete na minimum in tudi zaradi tega smo v Slovenski demokratski stranki vložili določene amandmaje, da bi pač to popravili, ampak niti tega ne želite popraviti. In poglejte, kako ste absurdni in se greste politični prestiž. Sam sem vložil dva amandmaja, ampak to niso tisti amandmaji za nekaj milijonov evrov, moj amandma je bil za 100 tisoč evrov. Spomnim se ministrice, ki je v poslanskem vprašanju, Alenka Bratušek odgovorila: ""Povejte, kje naj vzamemo denar in bomo dali tja, kot želite"". In kaj sem naredil? S tistimi, ki so na Direkciji Republike Slovenije za infrastrukturo zadolženi za mojo občino, sem se pogovarjal in dejali so mi, da lahko eno cesto, to je cesta Gorenja vas-Hotavlje, začnejo aktivnosti že naslednje leto, potrebujejo 100 tisoč evrov. Hkrati pa so mi povedali, da imajo na enem mojem projektu v moji občini 100 tisoč evrov rezerve in da lahko to se prenese na tisto cesto. In potem, kot je ministrica dejala, pridem z amandmajem za 100 tisoč evrov, kjer iz ceste, ki je v moji občini, prenesem 100 tisoč na drugo cesto v moji občini, se pravi, nihče ni oškodovan, ne, pa tega ne sprejmete. Oprostite, ampak to pa je politični prestiž. To je čisto tehnični amandma, ki je realen, ki bi omogočil, da bi začeli določene stvari delati, ampak to je pač vaš odnos tudi do cestne infrastrukture. Tako da ta proračun ne predstavlja krepitve nacionalne varnosti Republike Slovenije, ne predstavlja boljšega finančnega in materialnega statusa naših državljanov, ne predstavlja tistega, kar ste obljubljali v deset tisoče, se pravi, stanovanj za mlade in malo manj mlade, predvsem pa tudi ne predstavlja boljše infrastrukture, nobenih razpisov za šole, nobenih razpisov za vrtce, nobenih razpisov za športne dvorane. Je pa 50 milijonov evrov in več za nevladne organizacije oz. vaše obvodno financiranje.",Žan Mahnič,2023-11-21 00:00:00,"Gremo naprej, kar se tiče kibernetske varnosti, ko smo se tudi pogovarjali, tako na Odboru za notranje zadeve, kjer je bilo tudi zanimivo, ko sem predlagal javno razpravo, javno predstavitev mnenj glede umetne inteligence, je bilo rečeno, službe parlamenta ne morejo tako hitro pripraviti javne predstavitve mnenj."
,"Ja, tole se pa moram odzvati. Zdaj, spoštovana državna sekretarka, vse kar ste povedali drži in ravno to sem jaz prej opozarjal. Vi ste sami dejali, da ste te izračune na statičen način preverjali, ste dali noter formule in računalnik je nekaj pokazal. Res je, umetna inteligenca je napredna, ampak ti vaši sistemi pa žal ne. Poglejte, to je enako kot da bi tamle kolega Kordiš rekel, je rekel, zdaj bomo pa 20 procentni davek nabili in bomo kar, ne vem, 2 milijona Slovencev bo to plačalo, pa ne gre tako. To je ta statističen model, zdaj sem se izmislil, se opravičujem, kolega Kordiš, ko sem vas uporabil za primer, ampak ne delujejo tako stvari, a veste? To je razlika. Sami ste dejali, da ste povišali zaradi plač, torej, prva je bila oktobrska uskladitev za 4 pa pol procenta, pa potem dvig enega plačnega razreda, se mi zdi aprila 23. Ampak pozabili ste pa pol povedati, da so se tudi odhodki državnega proračuna povečali iz 1,29 milijarde za plače na 1,45 milijarde. In kolikor ste dobili nazaj preko dohodnine, gre pa iz 1,59 na 1,73. Se pravi 20 milijonov, če samo zdaj to statistično pogledamo ali pa statično smo v minusu…",Andrej Hoivik,2023-11-21 00:00:00,"Res je, umetna inteligenca je napredna, ampak ti vaši sistemi pa žal ne."
,"Ja, hvala lepa. Prej je državna sekretarka brala izjavo ali pa izjave direktorja Zavoda za pokojninsko in invalidsko zavarovanje in govori o tem, kako škodljivo bi bilo, če bi upokojeni delavec dobil poleg plače še stoodstoten dodatek, oz. še sto odstotkov pokojnine. Zdaj samo ponovim še enkrat. Sprašujem državno sekretarko ali verjame tem navedbam? Ali so te navedbe preverjene? Delavec recimo, katerikoli, ki bi še delal po upokojitvi in tudi sedaj dela, praviloma ne potrebuje več nobenih socialnih transferjev, tudi če je upravičen do njih, zato ker zasluži z delom. Ne potrebuje dodatnega stanovanja, nič dodatno bolj ne obremenjuje zdravstveno zavarovanje in nič bolj dodatno ne obremeni Zavoda za pokojninsko in invalidsko zavarovanje kot tisti, ki se je odločil, da ne bo delal in leži doma na kavču: nič več, to so zasluženi. Nasprotno, ker na splošno manjka delavcev in tudi mladih očitno ni dovolj, ker je taka potreba po delavcih iz tretjih držav se sprejema v Državnem zboru zakonodaja, ki bom rekel poslabšuje znanje jezika za tiste, ki želijo iz tretjih držav priti v Slovenijo na delo. Vsi ti s sabo prinesejo določene probleme, povezane s stanovanjskim vprašanjem, z združevanjem družine, z dodatki za novo njegovo družino, to se pravi za otroke itn. itn. Skratka vidite cel kup slabih stvari pri tem, pri tej rešitvi, da bi upokojenec, ki se odloči za delo, dobil 100 % pokojnino. Predlagam, državna sekretarka, da pokomentirate to, ne, ali te navedbe, ki ste jih brali, bi rekel, po zdravi logiki ne po umetni inteligenci, ali po naravni inteligenci zdržijo to presojo. Po naravni inteligenci, ne. Zdaj, to, kar ste brali in o tej škodi, ki bi jo eventualno ti upokojenci povzročili, ne vem, državnemu proračunu, javnim financam, pokojninski blagajni. V pokojninski blagajni ne naredijo nobene škode, ali delajo ali ne delajo. S tem, da bi si ti zaposleni upokojenci dodatno še izboljšali položaj ob dokončni upokojitvi, ko bi prenehali s tem dodatnim delom po upokojitvi. Navsezadnje pa imate v državnem proračunu cel kup projektov za tretje življenjsko obdobje od računalniškega opismenjevanja za upokojence itd. itd., razna izobraževanja, ki ne prinesejo nobene dodane vrednosti družbi. Mogoče malo pomenijo, da porabijo nekaj časa, da se malo razbremenijo in delajo še kaj drugega, ampak koristi od tega kakršne za državno, za državo, državni proračun ni nobene. Tako da predlagam, da pokomentirate rezonskost tistih argumentov, ki ste jih prej brali. Mislim, da ne držijo, v celoti ne držijo.
Hvala lepa.",Jože Tanko,2023-11-22 00:00:00,"Predlagam, državna sekretarka, da pokomentirate to, ne, ali te navedbe, ki ste jih brali, bi rekel, po zdravi logiki ne po umetni inteligenci, ali po naravni inteligenci zdržijo to presojo."
,"Hvala podpredsednik, za besedo. Lep pozdrav predstavnikom Vlade. Spoštovani kolegi in kolegice! Torej, ko govorimo o tej deklaraciji o trenutnih razmerah na območju Palestine in Izraela, me žalosti to, da sploh leta 2023 govorimo o tej tematiki. Da govorimo o žrtvah, o vojni, kajti mislim, da je zelo žalostno, da pač človeštvo, saj to je v tem obstoju, ko je bilo skozi zgodovino vseh teh tisočletjih ogromno žrtev, milijonskih žrtev, nismo dorasli temu, da vojne in te žrtve več ne bi bilo. Torej, dosegamo vesolje, umetno inteligenco razvijamo tako daleč, nismo pa razvili lastnega uma, da bi spore reševali na miren način.
Na žalost torej, se je pač na tem področju več deset letni konflikti in prej je kolega Tonin zelo lepo v stališču povedal kaj se tam dogaja. Torej, vedno novi in novi napadi Arabcev na Izrael, ker se je pač Izrael potem ubranil in potem, ko se je branil, je zasegel tudi del ozemlja. In kaj se je pa zgodilo oktobra? Torej, Hamas napade miroljubno državo, kot je Izrael, pobije več tisoč ljudi, tudi med njimi tudi evropske državljane, mlade in to na grozovit način. Gledamo posnetke, kako, ne samo da streljajo, ampak, da nekoga sekajo ude, izbijajo oči in tako mladim in tako dalje, so izvržna dejanja in seveda Izraelu ni preostalo drugega, kot da da potem povračilni ukrep. Seveda je to razumljivo, če nekdo napada tvojo državo, ti pobije več tisoč ljudi na grozovit način je ne bo to Izrael sprejel z odprtimi rokami ampak pač seveda ga dali nazaj. In ker je povzročitelj tega Hamas, mu seveda druga ne. Mislim, da je edina rešitev v tem smislu, da Hamas dejansko izrine ven iz Gaze. Ampak kar se stori to, da pač teroristi pobegnejo v rove, civiliste pa dajo na plano. In zdaj vem kako češ to očistiti. Na žalost prav to kar je seveda podpiram v kakršenkoli razvoj kakršenkoli ukrep, ki kliče k miru, mednarodni politični ukrepi, tudi to kar navajate v tej v tej sami deklaraciji se mi zdi nič spornega, torej, da obsojate tako teroristični napad kot vse ostalo. Vendar me pa vseeno skrbi dogajanja, ki so bila tudi v Sloveniji in pa tudi v Evropi. Torej v Evropi se po tem incidentu ne zgodijo torej protesti v podporo Izraela, ampak pod podporo Palestine. Zelo zanimivo. In to takšni protesti, da celo se uničujejo avtomobili, premoženje, itd., in takrat Evropa spozna svoj pravi obraz, torej več ne govori, da so migranti ljudje, ki dajo neko dobro družbo, ampak govorijo o problematiki, varnostni problematiki, o morebitnih terorističnih napadih, itd. Tudi Slovenija nenazadnje in tudi v Sloveniji torej nekateri predstavniki največje inštitucije, torej v državi Državnega zbora protestirajo v prid Palestini in pozivajo k temu, da se Palestina prizna kot samostojno državo. To je pa žalostno. Torej, ne slišim ukrepov, podporo Izraelu kot eni razviti državi, ki je dala številne, številne, res demokratične inštitucije, ljudi, intelektualne ljudi, ki ima, ne vem, preko 200 dobitnikov Nobelovih nagrad, itd. ampak dajemo podporo državi, kjer se dejansko vsa ta leta krepi terorizem, itd. Seveda, pri tem trpijo otroci in ženske, ki res tudi sam sočustvujem z njimi in zelo žalostno je, ko poslušamo številke pobitih ženskah in otrok tudi v Gazi. Zdaj, malo me pa tudi skrbi to, kar je kolega Stojanovič rekel, da ne more zagotoviti, da ta pomoč ne bo šla torej Hamasu. Torej tukaj ne more biti nobenega dvoma, ko vlagamo milijone, moramo točno vedeti, kam bo šla pomoč. Točno, brez tega, če to ni sto procentno, ne moremo dati milijone, vlagati nekje. In me pa tudi zelo skrbi, to kar se v medijih pojavlja, torej vedno, ko poslušam medije, se govori o Gazi, o Gazi, o tem, kako so zdaj Izraelci pa ljudje, ki pobijajo civiliste, celo bombardira bolnišnic, itd., vendar vam moram opozoriti, da po mednarodnem pravu oboroženih napadov, točka 422, torej zaščiteni objekti, kot so bolnice, itd., v primeru, če so ti objekti uporabljeni za vojaške namene več niso zaščiteni objekti. Torej, če uporabi Hamas bolnišnice za to kar smo videli, da ima pod bolnišnico rove, da je celo talce peljal v to bolnišnico, da ima rakete v vrtcih, to več niso zaščiteni objekti in kako naj Izrael sedaj to izrine, pač bombardira ta objekt, zato ker je Hamas izrabil civiliste in mi moramo ostro obsoditi Hamas in to, kar se dogaja, ne pa Izrael. To moramo obsoditi, dejanja Hamasa in potem začeti pozivati k miru, kajti mir je res tisto, kar si ljudje, mislim, da smo si tukaj enotni, vsi na svetu želijo, da se to konča na miren način, ampak ljudje, več deset desetletij so potekali takšni in drugačni napori, da se to uredi, ampak se ni uredilo. Več desetletij, nikakor se ni uredilo. Še vedno smo priča konfliktu, pa je to že desetletje nazaj, takoj po drugi svetovni vojni so bili potem prvi zadeve, itd. In tako tudi menim, da ne bo, in dokler ne bo izrinjen Hamas dobesedno iz Gaze, tam ne bo miru. Hvala.",Andrej Kosi,2023-11-28 00:00:00,"Torej, dosegamo vesolje, umetno inteligenco razvijamo tako daleč, nismo pa razvili lastnega uma, da bi spore reševali na miren način."
,"Hvala lepa. Spoštovana predsednica Državnega zbora, spoštovane poslanke in poslanci, spoštovane ministrice in ministri, spoštovane državne svetnice in svetniki, drage državljanke in državljani, prebivalke in prebivalci Republike Slovenije.
Pred skoraj letom dni sem stala pred vami odločena, da po svojih najboljših močeh prispevam k našemu skupnemu cilju: ""Zagotoviti dostojanstvo vsem, ki v Sloveniji živimo in jo soustvarjamo."" To zahteva trud in dobro organizirano državo, ki se zna spoprijeti z vsemi izzivi, notranjimi in zunanjimi. Po enem letu je vtis deloma pozitiven, deloma negativen. Na številnih dogodkih, ki sem se jih udeležila, je bilo vsakič znova lepo spoznati kako ste prebivalke in prebivalci Slovenije ne glede na svoja osebna prepričanja in medsebojne razlike vedno na voljo za pogovor, pomoč in delitev izkušenj. Rada sem obiskovala različna dinamična podjetja in raziskovalne institucije. Ponosna sem na to kako odločno so se naša vlada in vsi podsistemi lotili odpravljanja posledic avgustovske ujme. Zadovoljna stojim tu pred vami tudi zato, ker lahko poročam, da smo v tem letu odpirali teme ključne za prihodnost naše države. Zelo pa sem nezadovoljna, ko vidim, v kakšnem svetu živimo. Zgodovina nam je večkrat pokazala, da je dogajanje onkraj naših meja pomembno in da usodno ta dogajanja vplivajo tudi na nas. Nikakor nam ne sme biti vseeno, kaj se dogaja po svetu in okoli nas, zato želim najprej nameniti nekaj besed tej temi. Spoštovani, živimo v svetu, kjer ni nič več sveto. Kako malo vredno je lahko človeško življenje, kaže vojna, ki se je začela z rusko agresijo na Ukrajino. Vzela je življenja tisočim in tisočim civilistov. Vzela je otroštvo in prihodnost številnim ukrajinskim otrokom. Številni so bili celo deportirani v Rusijo. Kako malo je lahko vredno človeško življenje je pokazal teror Hamasa nad izraelskimi civilisti z več kot tisoč pobitimi. Kako malo je vredno lahko človeško življenje kaže ravnanje Izraela pri njegovem posredovanju v Gazi, kjer mrtvi civilisti v borbi proti Hamasu že dolgo niso več samo kolateralna škoda. Za kakšne zločine gre bodo povedala sodišča. Ta trenutek pa je najpomembnejše, da se ta morija ustavi in Gazi zagotovi takojšnja humanitarna pomoč. To ni svet, za katerega si prizadevamo. Svet, v katerem se spreminja odnos do multilateralizma, ki ga pooseblja Organizacija združenih narodov ne obeta lepe prihodnosti. Kako pomembna je OZN za Slovenijo veste tudi vi, spoštovane poslanke in poslanci. Nisem edina tukaj, ki se spomnim kako veseli smo bili 22. maja 1992, ko je Slovenija vstopila v OZN z željo soustvarjati svet, osredotočen na dostojanstvo človeka in narave, ki ga obdaja. Biti član te organizacije je pomenilo biti polnopravni del mednarodne skupnosti. Šele takrat smo zares postali mednarodno priznana država. Ta dan je zato pomemben. del naše zgodovine. Znati ga moramo ceniti in negovati. Prav zato sem pred kratkim po telefonu govorila z generalnim sekretarjem te organizacije. Rekla sem mu, da si kot obraz OZN in celotnega sistema Združenih narodov ne zasluži poniževanja, kot ga je bil deležen ob obsodbi nasilja v Gazi, temveč podporo za dostojno in dostojanstveno uresničevanje ciljev naše edine res globalne organizacije.
Za Slovenijo in uveljavljanje njenih interesov za naše preživetje je OZN pomembna institucija. Toda naša skrb se ne začne v New Yorku ali Ženevi, začne se v naši okolici. Zadovoljna sem, da z vsemi sosednjimi državami negujemo dobre odnose, naši stiki niso le vljudnosti, smo tesni gospodarski partnerji. Sodelujemo pri projektih, ki opredeljujejo našo skupno prihodnost, letos smo se povezovali na področju podnebnih sprememb in znanstveno tehnoloških vprašanj. Spodbujanje čezmejnega sodelovanja odpira poti za razvoj medsosedskih odnosov tudi na drugih za Slovenijo pomembnih področjih. Ko govorimo o narodnih skupnostih, je za Slovenijo ključnega pomena, da njihovim pripadnikom omogoča, da izražajo, ohranjajo in razvijajo svojo kulturo, jezik, identiteto, da so sprejeti kot sestavni del slovenske družbe, ki jo soustvarjajo. Pričakovati, da bodo enako storile sosednje in vse druge etnično raznolike države, ni naivnost, temveč je pričakovanje, ki temelji na skupnih mednarodnih civilizacijskih pridobitvah glede varstva manjšin na evropski in svetovni ravni.
Žal je potrebno vedno znova poudarjati, da pripadniki manjšin soustvarjajo naše družbe in da manjšinske skupnosti naše družbe bogatijo. Državne meje so ločnice med sosednjimi državami, ni pa treba, da razdvajajo. Kulturni prostori narodov segajo čez državne meje in se med seboj prekrivajo. Za nas je to posebej pomembno, saj je prav kultura temelj naše narodne identitete. Posameznik lahko pripada več kot enemu kulturnemu prostoru. Znani slikar Zoran Mušič je pripadal kar trem: slovenskemu, italijanskemu in francoskemu. Manjšine torej niso podaljšek drugih držav. Pustimo jim končno, da v vseh svojih raznolikostih same izrazijo svoje potrebe, interese in vizijo razvoja v državah, v katerih živijo. Dnevno politično izkoriščanje manjšin ni v pomoč nikomur, še najmanj pa kaže na odgovorno razumevanje manjšinskega vprašanja doma in v tujini. Več kot je sodelovanja med sosedi, večjo težo ima medsebojno spoštovanje. Manj je prostora za nazadnjaštvo, ki spodbuja medsebojno sovraštvo in izključevanje.
Spoštovani! Tudi širša okolica je pomembna za našo stabilnost in razvoj. Zahodni Balkan je sestavni del slovenske stvarnosti in zgodovine. Stabilnost regije pomeni številne priložnosti za naše gospodarstvo. O tem sem se prepričala, ko sem se srečevala s številnimi slovenskimi podjetniki, ki delajo v regiji. Zato je v našem interesu, da so politični procesi in odnosi v regiji predvidljivi. Danes žal še ni tako. Zahodni Balkan potrebuje nov zagon pri spodbujanju sprave, sodelovanja in medsebojnega spoštovanja. Potrebuje ponotranjenje skupnih evropskih vrednot. V regiji še ni občutiti popolne pripadnosti evropskemu integracijskemu procesu, vsaj kar zadeva najvišjo politično raven. Nazadnje smo v Sloveniji to realnost obravnavali na Blejskem strateškem forumu, kjer smo ponovno ugotavljali, da se tako stanje odraža v množičnih selitvah iz regije, zlasti mladih.
Kako naprej? Letošnji vrh Brdo-Brioni je podal določene usmeritve. Poleg približevanja Evropski uniji so podnebne spremembe in prihodnost mladih teme, ki so enako pomembne za celotno regijo. Takšno je bilo soglasno sporočilo vseh voditeljev v regiji. Na teh področjih je treba sodelovati ne glede na medsebojne razlike. Morda je letošnje srečanje prav zato minilo v konstruktivnem delovnem ozračju. Po dveh sušnih letih je bila sprejeta tudi skupna deklaracija. Upam, da se bo zaradi te pozitivne energije in izkušnje in kljub napetosti, v v regiji, sodelovanje na predsedniški ravni še nadgrajevalo.
Spoštovane poslanke in poslanci, prihodnje leto bo 20. obletnica članstva v Evropski uniji in zvezi Nato. Ti dve obletnici sta za nas zelo pomembni, saj sta Evropska unija in zveza Nato temelj našega gospodarskega razvoja in varnosti. Zdaj je čas za razmislek o preteklosti in viziji, kaj prvih 20 let pomeni za Slovenijo, ter kje smo v EU in NATO danes in kje se vidimo čez 20 let. Po 20. letih članstva ni dilem glede Evropske unije, vztrajati moramo pri nadaljevanju integracijskega procesa, ki si ga ni mogoče zamišljati brez nadaljnjega širjenja Evropske unije, tudi na Zahodni Balkan. Članstvo v EU se namreč izplača. Države, ki postanejo članice Evropske unije, praviloma gospodarsko napredujejo. Brez članstva v Evropski uniji bi Slovenija danes spadala med manj razvite države v Evropi, toda s prednostmi, ki izhajajo iz članstva, je treba sprejeti tudi obveznosti, med njimi je najpomembnejša vladavina prava. To morajo sprejeti in razumeti tudi politiki držav, ki si želijo v EU, kot tudi tisti, ki tam že smo. V širitvenem procesu in evropskem integracijskem procesu nasploh ne sme biti prostora za pogojevanje ali celo izsiljevanje, kar velja tako za članice kot tudi kandidatke za članstvo. Če tega prepričanja v Evropi ne delimo, potem ogrožamo ne samo sebe, ampak Evropsko unijo kot celoto. Kar nekaj političnih udarcev, ki jih je Evropska unija v zadnjem času prejela na zunanjepolitičnem prizorišču, je dovolj veliko opozorilo, da delitve ne zmanjšujejo le teže Evrope v mednarodnih odnosih, temveč hromijo tudi zaupanje vanjo doma. Nekaj bo treba storiti glede reorganizacije Evropske unije, ki lahko pospeši politično odločanje. Ena možnost je širjenje odločanja s kvalificirano večino tudi na področju zunanje politike. Morda med državami članicami za tako idejo še ni dovolj politične volje, toda zgodovina Evropske unije nas uči, da to ni nujno slab predlog. Prav postopna odprava veta držav članic v procesih odločanja, je prispevala k oblikovanju skupnih evropskih politik. Te imamo danes za samoumevne, pred desetletji pa so bile vse prej kot to.
Več dilem v javnosti pa je glede naše vključenosti v zvezo Nato. S članstvom v zvezi Nato svetu sporočamo, da smo sestavni del evroatlantske politične in varnostne arhitekture. Zveza Nato nam omogoča večjo varnost in politično prepoznavnost, kot smo jo imeli kadarkoli prej. Hkrati pa nam zaradi porazdelitve bremen med zaveznicami ni treba razvijati celotnega obsega obrambnih zmogljivosti, kot bi bil sicer potreben in temu primerno drag. Vemo, da Slovenija še vedno ne izpolnjuje dogovorjenih zavez potrjenih v mandatih več vlad in sklicev Državnega zbora. Tudi ta Državni zbor in Vlada sta letos sprejela dolgoročne in srednjeročne usmeritve, ter načrte za posodobitev obrambnega sistema in Slovenske vojske. Zdaj je potrebno verodostojno uresničevanje sprejetega, pri čemer javnost upravičeno pričakuje dvoje.
Najprej, da bo vsak korak namenjen posodobitvi, vsak nakup transparenten in ustrezno nadzorovan, vse od razpisa in izbire ponudnikov in naprej. Preveč slabih izkušenj smo imeli v preteklosti in premalo smo bogati, da bi si lahko privoščili netransparentnost.
In drugič, da se bo krepitev obrambnih sposobnosti opravila z nakupom opreme, ki se lahko uporabi tako za vojaške kot tudi civilne potrebe, kjer je to le mogoče. V tem kontekstu je nedavni dogovor med Italijo in Slovenijo o nakupu večnamenskih helikopterjev korak v pravo smer.
Spoštovani! Slovenija v svetu nekaj pomeni. Ni prepoznavna samo po članstvu v Evropski uniji in zvezi Nato. Če se ozremo na gospodarske kazalce, katerokoli lestvico danes gledamo, je Slovenija vedno okoli 30. mesta po BDP na prebivalca na svetu. Še vedno je na prvem mestu med vsemi nekdanjimi socialističnimi državami, a ni sicer nujno, da bo vedno tako. Po lestvici konkurenčnosti gospodarskega okolja že nazadujemo. Časi so težki in negotovi. Skrb vzbujajo tudi različne vrste neenakosti med ljudmi. A če želimo ohraniti dobro ime in ugled naše države, potem moramo vztrajno krepiti njeno konkurenčnost in odpornost. Predvsem pa jo moramo spoštovati mi sami ne pa se prepuščati pastem notranjih razprtij in medsebojnih delitev. Za to potrebujemo Državni zbor in Vlado, ki sta zanesljiva v svojem delovanju, odgovorna do države in nas vseh. Naše gospodarstvo, vsi družbeni podsistemi ter prebivalke in prebivalci od Vlade pričakujejo to, kar je obljubljala na začetku svojega mandata: ""odgovorno vodenje, transparentno delovanje in uresničevanje reform v dobro vseh, torej krepitev kakovostnih dostopnih javnih storitev"". Vlada je skupaj z opozicijo v času poplav dokazala, da se nanjo lahko zanesemo. Pričakovanja so temu primerno velika, izzivov pa ni malo. Načini reševanja nikoli niso vsem všeč. Okoli dveh stvari, ključnih za demokratično vlado, pa se vendarle moramo zediniti: ""to sta vladavina prava in transparentnost procesov odločanja"". To nam mora biti vodilo pri opravljanju našega dela. V tej dvorani se mi zdi še posebej nujno poudariti, da naj bodo zakonodajni postopki premišljeni, da v največji možni meri upoštevajo stroko in Zakonodajno-pravno službo Državnega zbora, tudi v primeru interventnih ukrepov. Rokohitrsko sprejemanje zakonov lahko ustvarja pravno negotovost in zmedo, predvsem pa slabšo kakovost sprejetih zakonov. Dejstvo je, da na koncu mandata štejejo le rezultati, vendar je treba biti pozoren. Ko se bo delal obračun mandata vlade in državnega zbora, ne bo pomembna le učinkovitost, temveč tudi, ali smo kot država in družba v boljšem stanju in ali smo ohranili temeljne vrednote, za katere si prizadevamo in so zapisane v naši ustavi. S tem bomo dobili tudi odgovor na vprašanje: Ali je politika delala za državo ali država dela za politiko? Zagotovo nam vsem, ne samo politikom, ni lahko. Svet okoli nas se spreminja z izjemno naglostjo. Ne tako davno je bila umetna inteligenca tema znanstveno fantastičnih filmov. Kdo ve kateri produkt, za katerega danes sploh še ne vemo, bo čez nekaj let naš vsakdanjik? / nerazumljivo/ je recimo dokaz za to. Vendar pa nas ti tehnološki premiki ne smejo zavesti, da zaradi dreves ne bomo več videli gozda. Znanost je lahko le v službi ciljev, h katerim stremimo, zato ker želimo biti boljša družba in boljša država. In letos je Vlada znanosti namenila rekordnih 410 milijonov evrov. Zaveda se, da brez znanosti ni napredka. V okviru vrednot, ki jih je treba vedno znova poudarjati, predvsem človekovega dostojanstva, vidim najmanj sedem izzivov in stebrov naše prihodnosti in ti so: ""kakovostno javno zdravstvo, uspešno gospodarstvo, informiranost, okolijska pravičnost, prehranska suverenost, umeščenost mladih in starejših v sodobno družbo in samorefleksija"". Pogled v ogledalo in vprašanje, ali kljub preizkušnjam, ki jih prinaša čas, iskreno razmišljamo dolgoročno, strateško in vizionarsko, tako namreč, da bo v Sloveniji življenje za vse nas boljše in ne slabše. Brez strateških premikov samo gasimo požare. Menim, da je javno zdravstvo prvi in najpomembnejši izziv za našo državo. Naj povzamem le nekaj temeljnih napotkov za prihodnost, ki so se oblikovali na predsedničinem posvetu o zdravstveni reformi. Prvič. Zdravstvo moramo vrniti tja, kamor spada, k ljudem. Izhodišče in temelj zdravstvene reforme je javni zdravstveni sistem, kamor sodijo tudi koncesionarji, ki bo omogočal vsem dostopne zdravstvene storitve. Sistem, ki bo uporabnikom prijazen, bo sodobno digitaliziran, odgovorno voden in upravljan, dovolj privlačen za zaposlovanje v njem hkrati pa tudi dolgoročno finančno vzdržen. Drugič. Le z dobro delujočim javnim zdravstvenim sistemom bomo zaustavili tiho privatizacijo in bo sistem deloval v dobro uporabnikov, ne pa posameznih interesnih in poklicnih skupin. S tem bomo preprečili človeka nevredno čakanje na zdravnika, čakanje, ki se lahko raztegne tudi na nekaj let. S tem bomo preprečili, da bi obupani pacienti, ki to možnost sploh imajo, iskali hitrejšo pot do zdravstva pri zasebnikih, za to dodatno plačevali ali pa v bolniškem staležu čakali na zdravnika, namesto da bi se hitreje vrnili v aktivno življenje. Tretjič. Onemogočiti je treba koruptivna dejanja bogatenje posameznikov na račun zdravstva, še posebej pri nakupih medicinske opreme. Skrajni čas je, da se na tem področju od besed premaknemo k dejanjem. Konkretni predlogi in rešitve za prihodnost so javno objavljeni, Vladi oz. Ministrstvu za zdravje so na voljo, prav tako tudi moja podpora pri njihovem uresničevanju. O njih sem se kadarkoli pripravljena pogovarjati. Časa nimamo veliko, ljudje pa upravičeno pričakujejo rezultate. Naj k temu dodam še eno misel. Ko govorimo o zdravstveni reformi, ne moremo mimo staranja naše družbe. Poleg nedostopnega zdravstva se v Sloveniji spoprijemamo s staromrzništvom, naraščajočo revščino zaradi prenizkih pokojnin, osamljenostjo, celo brezdomstvom. Tak odnos do starejših Sloveniji ni v ponos, če jo razumemo kot socialno državo. Prizadevati si moramo za kakovostna in zdrava leta tudi v starosti, kar vključuje dostop do novih zdravil, tehnologij in metod zdravljenja. Že zdaj je v Sloveniji več kot 100 tisoč oseb, starejših od 80 let, do leta 2050 se bo njihovo število skoraj podvojilo. Če zdravstvene reforme ne bo, se sprašujem, kdo bo skrbel zanje oz., bodimo natančni, kdo bo skrbel za veliko večino od nas, ki smo danes zbrani v tej dvorani.
Spoštovane poslanke in poslanci. Pogosto dobim vprašanje, od kod bomo vzeli, da bomo financirali močno socialno državo. Odgovor je znan - večja dodana vrednost na zaposlenega in spodbujanje delovne aktivnosti sta pogoja za vsako reformo in sta zato naslednja izziva za našo družbo. Zato pozivam k oblikovanju družbenega dogovora, v katerem bo naša družba prepoznala, da sta povečanje blaginje in povečanje dodane vrednosti povezana in soodvisna. Slovenija namreč razume pomen socialne države. To znamo in zmoremo ohraniti v taki družbi. Podjetja, ki delajo v Sloveniji, ne smejo biti osredotočena le na dobiček, vrniti morajo okolju, ki jih je sprejelo. Enakomerna gospodarska razvitost vseh slovenskih regij in lokalnih skupnosti je cilj, h kateremu je treba stremeti. Vedno z veseljem spremljam zgodbe, ko se v kraje, znane po izseljevanju v preteklosti, zaradi novih zaposlitvenih priložnosti ponovno priseljujejo predvsem mladi. Za podjetje in kapital s človeškim obrazom zato davki niso in ne smejo biti nekaj negativnega, morajo pa biti predvidljivi na daljši rok seveda in ne iz leta v leto. Predvidljivost je največkrat izrečena beseda, kar jih slišim od podjetnikov. Večkrat sem poudarila, da nestabilnost regulatornega okolja odvrača in preusmerja naložbe drugam. Pozvala sem tudi k razmisleku, da bi pri večjih naložbah domačih ali tujih država za določeno obdobje zagotovila nespremenjene pogoje delovanja. Takšna priložnost in prožnost, ki mora biti transparentna, je lahko pomemben del zgodbe o gospodarskem uspehu države, ki si prizadeva ostati socialna.
Spoštovani, Slovenija je in mora biti vpeta v svetovni razvoj znanosti in tehnologije, a pri tem ne smemo pozabiti na številne pasti, ki jih ta razvoj prinaša in ki lahko imajo usodne posledice za družbo. Morda je največja med temi nevarnostmi čedalje večja poplava dezinformacij. Živimo v času instant novic in površinskih stališč, ki pogosto preglasijo na preverjenih virih utemeljene informacije, zato moramo biti pozorni na ta svet dezinformacij in manipulacije množic. Zoperstaviti se moramo družbenim medijem, ki krčijo dialog med drugače mislečimi in celo usmerjajo temeljne demokratične procese. Velika preizkušnja bodo že evropske volitve, toda ne čakajmo na volilno kampanjo, dezinformacije vsak dan škodujejo samostojnosti in kritičnosti naših razprav ter na znanju temelječem iskanju ustreznih rešitev za težave sodobne družbe. O tem, kako se boriti proti dezinformacijam, poteka domača in mednarodna razprava. Čarobne palice seveda ni, načini, kako se boriti proti njim, pa so. Slovenija, na primer, je na Frankfurtskem knjižnem sejmu uspešno in odlično predstavila ljubljanski Manifest o branju na višji ravni o poglobljenem branju, površnega in površinskega branja si namreč ne moremo več privoščiti. Tako branje ni pot k zavedanju o lastni preteklosti, kar nedvomno je pogoj za svetlo prihodnost. Površinsko branje nam ni v pomoč pri razumevanju, zakaj imamo radi svojo domovino in zakaj želimo ohraniti demokracijo kot način življenja. Poglobljeno branje je pot h krepitvi narodne zavesti in samozavesti ter s tem pot k vključujoči družbi doma in k naši odprtosti do sveta. In ker sposobnost poglobljenega branja pomeni tudi večjo sposobnost kritičnega in analitičnega razmišljanja, je izjemno močno orodje za boj proti dezinformacijam. Vendar pa se je pri pozivu k poglobljenemu branju treba zavedati, da morajo biti okoliščine za uresničevanje tega cilja primerne, gospodarski napredek in blaginja, h katerima težimo, imata namreč tudi svojo temno plat. Te blaginje niso deležni vsi enako. V Evropski uniji se na desetine milijonov ljudi spoprijema z revščino, vsaj četrt milijona tudi v Sloveniji. Težko bo v branje prepričati nekoga, ki ne ve, kako bo plačal položnice. Branje je nadgradnja človekovega razvoja, ki se začne s človeka dostojno kakovostjo življenja. Zato poglobljeno branje ne sme biti luksuz, ampak mora postati temelj za odporno družbo. Vsi nosilci oblasti pa moramo zagotoviti pogoje, da bo dostopno vsem.
Spoštovane poslanke in poslanci!
Poseben izziv za našo državo je prilagajanje na podnebne spremembe in spremembe v okolju nasploh. Neobvladljivi srd narave smo občutili tudi pri nas. Požari lani in katastrofalne poplave letos so veliko breme tako za ljudi kot tudi za državo. Narava je avgusta Slovenijo ohromila. Vlada ni stala ob strani. Odzvala se je z Zakonom o interventnih ukrepih za odpravo posledic poplav in zemeljskih plazov. Upam, da bosta Vlada in opozicija sodelovali tudi pri nadaljnji pripravi zakonodaje v ta namen. Odziv na poplave je namreč pokazal, da znamo stopiti skupaj, ko je to najbolj potrebno. Pokazal je, da subjekti v podsistemih državne varnosti, civilna zaščita, gasilci, policija, Slovenska vojska in drugi, predvsem prostovoljci, delujejo dobro. Podsistem varstva pred naravnimi in drugimi nesrečami je tako kot že mnogokrat v preteklosti, večinoma temeljil tudi na prostovoljnosti, solidarnosti ter neizmerni požrtvovalnosti in strokovnosti ljudi. To je slovenski unikum. Solidarnost je zame beseda leta 2023. Za to moramo biti hvaležni. Moramo jo skrbno negovati in jo še naprej spodbujati.
Jesensko deževje nas je opozorilo, da je in bo treba ukrepati še naprej. Zdaj moramo pozornost ohraniti tam, kjer ljudje državo najbolj potrebujejo pri urejanju strug, odstranitvi naplavin, zagotovitvi varne nastanitve ter svežih in dostopnih informacij. Ljudje ne smejo dobiti občutka, da se država odziva prepočasi, hkrati pa kaže razmišljati tudi o prihodnosti. Naj bo ta katastrofa povod za resen razmislek o tem, ali smo naredili vse potrebno v preteklosti, kako se bomo trajno ustrezno prilagodili na take vremenske pojave in kaj bi lahko bilo pri odzivu morda še boljše? Smo namreč najvišja na lestvici držav EU po višini letne škode na prebivalca zaradi posledic podnebnih sprememb.
Namesto, da plačujemo visoko ceno za škodo pri ujmah in sušah, moramo sredstva usmeriti v odporne in trajnostne prilagoditvene ukrepe, ki bodo preprečili hudo škodo in s tem trpljenje ljudi. Tako na primer potrebujemo nov register vodotokov in nasipov, načrte za vse možne oblike črnih scenarijev pri posameznih nesrečah ter enotni komunikacijsko informacijski sistem. Potrebujemo učinkovit, transparenten in gospodaren sistem čiščenja vodotokov ter načrte kakovostne obnove in gradnje, ki bodo na sonaraven način upoštevali prilagajanje podnebnim spremembam. Potrebujemo vse znanje, ki ga premoremo, brez podnebnega dobičkarstva in partikularnih interesov, da bomo v prihodnje kot država bolje prilagojeni na ekstremne podnebne pojave.
Spoštovane poslanke in poslanci, ministrice in ministri! Pri spoprijemanju z močjo narave in pri reševanju usod premnogih ljudi ne smemo pozabiti, da so naravne katastrofe del širše slike. Živimo namreč v popolnoma drugačnem okolju, kot je bilo okolje naših staršev in starih staršev. Podatki ARSO so zgovorni. Slovenija se segreva. Še več, Slovenija se zaradi svojih geografskih značilnosti segreva hitreje od svetovnega povprečja. Dan svetovnega ekološkega dolga poznate. To je dan, ko poraba naravnih virov v določenem letu preseže Zemljino zmogljivost njihove obnove. Letos je bil ta dan 2. avgust, Slovenija pa je svoje rezerve potrošila že 18. aprila, kar je skoraj dvakrat hitreje od svetovnega povprečja. Tega si ne moremo privoščiti, a si pred tem še vedno zatiskamo oči. Želimo ohraniti naš način življenja. Žal to ni način razmišljanja samo v Sloveniji, tako je v pretežnem delu sveta. Kljub vsem zavezam držav o zmanjšanju emisij in kljub še enemu podnebnemu vrhu, ki sem se ga udeležila, se bo svetovna proizvodnja premoga še povečevala do leta 2030, proizvodnja plina in nafte pa vse do leta 2050. Zato mi dovolite, spoštovane poslanke in poslanci, ministrice in ministri, prebivalke in prebivalci, vse vas in celotno slovensko javnost prosim, ne glejmo v stran. Prilagajanje podnebnim spremembam je stvar preživetja. Morali ga bomo ponotranjiti, ne samo pri nas, ampak po vsem svetu. Načelo imeti manj, da se bo živelo bolje, je družbeno vodilo in vrednota, ki bo slej ali prej splošno sprejeta in se o njej ne bomo več spraševali. Brez nje si namreč ni mogoče zamišljati zelenega prehoda, ki naj bi Evropsko unijo spremenil v sodobno, z viri gospodarno in konkurenčno družbo. Vendar pozor, prilagajanja podnebnim spremembam in zelenega prehoda si ne moremo zamišljati brez okoljske pravičnosti. Prilagajanje ni linearni ukrep. Ne samo po svetu, tudi v Sloveniji so velike razlike v ogljičnem odtisu glede na premoženjske in dohodkovne skupine prebivalstva. Če s prilagajanjem mislimo resno, potem moramo sprejemati take ukrepe, ki ne bodo poglabljali neenakosti, ki bodo še naprej prijazni gospodinjstvom z nižjimi prihodki. Tega se na Ministrstvu za okolje, podnebje in energijo zavedajo. Slovenija zelo resno obravnava podnebne politike ne samo doma, ampak tudi mednarodno. Prvič v zgodovini imamo samostojen podnebni resor in podnebje imamo celo v imenu ministrstva. To ima v mednarodnem okolju poseben pomen. V obravnavi je podnebni zakon tudi prvič v zgodovini naše države. Povratni vtisi so dobri. Verjamem, da bo ministrska ekipa upoštevala sporočila in pripombe civilne in druge zainteresirane družbe, predvsem mladih.
Prav danes se zaključuje letošnja svetovna podnebna konferenca KOP 28. Morala bi se sicer že včeraj, kjer je Slovenija naslavljala globalne izzive, a ni pozabila tudi na lokalne in nacionalne koristi. Slovenija je vedno bila med ambicioznimi državami, ki se zavedajo znanstvenih izsledkov o segrevanju našega planeta. In tako je bilo tudi letos. Med drugim smo uspešno predsedovali vzhodnoevropski skupini, kjer smo kljub zahtevnemu geostrateškemu položaju, ko je Rusija blokirala praktično vse predloge, uspešno pripeljali ves proces naslednje organizacije KOP do konca.
Ko govorimo o prilagajanju na podnebne spremembe, ne moremo mimo upravljanja virov. Fosilna goriva so realnost, niso pa prihodnost. Proizvodnja zelenega vodika je še vedno v začetni fazi, ima pa Slovenija na voljo jedrsko energijo. Začeli smo razmišljati tudi o novih naložbah vanjo, a to razmišljanje je šele v zelo začetni fazi. To ni dobro, ker novih virov energije, ko se bo treba starim odreči, morda ne bomo zagotovili pravočasno. O razvoju novih zmogljivosti na področju energetike mora javnost v Sloveniji vedeti vse, zato menim, da mora biti vsaka naložba v energetiko predmet vključujoče razprave na državni ravni, kjer bodo argumenti za in proti dobili enako pozornost in možnost za njihovo predstavitev. Če v razpravi ugotovimo, da je jedrska energija potrebna v naši zeleni energetski mešanici bo treba vztrajati pri v celoti transparentnem, javnosti dostopnem in preverjeno verodostojnem nestrankarskem nadzoru nad izbiro ponudnika in na to seveda tudi nadgradnjo. Pred odločitvijo na referendumu pa mora vsak državljan in vsaka državljanka natančno vedeti zakaj je bil izbran dani ponudnik: ali je to končna cena, ali je ta cena mednarodno primerljiva in torej poštena in katere institucije, domače in mednarodne bodo nadzirale prav vsak porabljeni cent za ta projekt. Pri teh projektih, ki bodo med najdražjimi v zgodovini države bodo vladajoči morali še posebej dokazati, da delajo za ljudi, ne pa za finančne, strankarske ali osebne interese. Ti projekti bodo preizkus ali smo sposobni živeti v državi, ki je naša in ne ukradena. Zato se jih je treba lotiti resno, državniško in odgovorno do vseh nas in naših zanamcev. Spoštovane in spoštovani, prehranske verige in oskrba s hrano po svetu so čedalje bolj prepoznane kot vprašanje preživetja, zato mora Slovenija po svojih najboljših močeh zagotavljati prehransko suverenost. To pomeni dovolj pridelave kakovostne hrane tudi v neugodnih vremenskih razmerah ter čim manjšo odvisnost od uvoza in različnih svetovnih pretresov. To pomeni tudi kakovostno kmetijstvo z aktivno vključitvijo kmetov v oblikovanje in izvedbo politik, ki to kakovost zagotavljajo. Prehranska suverenost je ideal. Pravo vprašanje je, kako se mu vsaj približati. Ključno je, da ima zdrava hrana sledljivi izvor in da je takšna hrana dostopna vsem, da ne bo le privilegij bogatih. Odpravljati je treba tudi neravnovesje pri pridelavi hrane. Ni logično, da je pridelava zdrave hrane v zadostnih količinah v interesu države. Mladi na podeželju pa v kmetijstvu pogosto ne vidijo kariernih priložnosti. Vseh teh izzivov se ne bo mogoče lotiti brez intenzivnega povezovanja in sodelovanja vseh vladnih organov, stroke ter različnih udeležencev prehranske verige od pridelovalcev do industrije in trgovine, kakor tudi nevladnih organizacij oz. zainteresirane civilne družbe. Vsi smo lastniki tega izziva, vsi mi lahko ponujamo rešitve, vsi mi smo lahko drug drugemu zgled. V to moramo sicer vložiti še veliko truda in prizadevanj. Leta 2022, torej lansko leto, smo v povprečju zavrgli strašljivih 72 kg hrane na osebo, tretjina zavržene hrane pa je bila še užitna. Povprečje Evropske unije je še grozljivejše: kar 131 kg zavržene hrane na osebo. Zavržena hrana je tudi velik vir toplogrednih plinov. Tak pristop do hrane je skrb vzbujajoči znak nerazumevanja pomena prehranske suverenosti.
Spoštovane in spoštovani, z vami bi želela deliti še nekaj misli o mladih. Od njih in njihovega odnosa do družbe je odvisna vsaka misel, vsaka ideja, ki jo tu izgovorimo, vsak zakon, ki ga bo potrebno izvajati. Brez današnjih osnovnošolcev, jutrišnjih odločevalcev, njihove ozaveščenosti o slovenski zgodovini, ljubezni do domovine in njenih prebivalcev ter o poznavanju sveta, v katerem živimo. Brez njihovega občutka empatije in solidarnosti, brez njihovega podjetništva in ustvarjalnosti pa tudi sprejemanja odgovornosti, Slovenija nima prihodnosti. Iskreno mislim, da smo na angažiranost mladih v današnjih družbenih procesih v Sloveniji, lahko ponosni. Njihova angažiranost ni samo protestna, je tudi ciljna s konkretnimi rezultati. Seveda to ne pomeni, da se vsi z njimi o vsem strinjamo tudi sama se vedno ne. A dejstvo je, da bi bili brez njihove energije skrb za slovenske dragulje, kot so vode, brez njihovega zavzemanja za zdravje ljudi, ki ga ogroža umazana industrija, vsi mi na slabšem. Njihov potencial za prihodnost je enormen, saj lahko le oni dvignejo našo družbo na višjo raven, da pomagajo dvigniti pogled od socialnih omrežij k sočloveku prijatelju ali prijateljici v stiski k skupnosti, da spodbujajo prehod od tekmovalnosti za vsako ceno k povezovanju in sodelovanju, da krepijo znanje in kritični pogled na svet, ki jim bosta v pomoč pri spoprijemanju z raznolikimi pogledi na državo, zgodovino in družbo brez predsodkov in stereotipov. Toda njihova prihodnost je negotova, s tem pa tudi njihov prispevek k bogatitvi naše družbe. Politika je premalo v pomoč, mladi so čedalje manj dovzetni za usmerjanje njihovih življenj, ubogljivost pa danes med njimi nikakor ni vrednota. Nasprotno, otroci mladi utegnejo tu in tam stvari preprosto vzeti v svoje roke, saj, kot jih je že slišati, ne vedo več, kaj naj še naredijo, da bodo lahko soustvarjali prihodnost. Nad tem, da bi mi, njihovi starši, politiki kaj naredili, so mnogi že zdavnaj obupali. In če jim mi nismo sposobni odgovoriti niti na temeljna vprašanja, na primer glede njihovih kariernih priložnosti, njihove poti k lastnemu domu in družini, glede tega, kakšno okolje jim nameravamo zapustiti, kako lahko pričakujemo njihovo sodelovanje glede česarkoli? Na podlagi česa naj jih spodbudimo k aktivnemu državljanstvu, temelječemu na enakosti in sprejemanju ter vključevanju vseh? Resno nas mora skrbeti tudi povečevanje nasilja med mladimi in tudi nad starejšimi. Gre za resnično perečo problematiko, ki ji bo namenjen spomladanski predsedničin forum. Opogumljena s pozitivnimi izkušnjami prvih dveh forumov tudi tu pričakujem konkretne rešitve in usmeritve.
Spoštovana predsednica Državnega zbora, spoštovane poslanke in poslanci, ministrice in ministri. Naj povzamem z razmislekom o tem sedmem stebru prihodnosti, ko se vprašamo, kje smo kot družba, kot ljudje in kakšni sploh hočemo biti. Najprej smo družba, ki je v preteklosti delala napake, jih popravljala in jih bo popravljala, a tudi družba, ki vendarle predvsem napreduje. Zato naj bo tudi naš pogled predvsem pogled naprej v prihodnost - če seveda imamo kam gledati. In verjemite mi, mi imamo kam gledati. Naša pot je pot trdne umeščenosti med razvite države, ki so ponotranjile občutek solidarnosti ter skrb za dostojanstvo vseh in vsakogar. Naša pot je pot države, ki temelji na demokratičnih vrednotah s stabilnim, prijateljskim, sosedskim in regionalnim okoljem. Na tej poti je Organizacija združenih narodov še vedno središče za negovanje mednarodnega miru in varnosti. Naša pot je pot razvoja ter obvladovanja novih tehnologij in sodelovanja pri njihovi rabi in regulaciji, da bomo ostali ljudje ne pa amorfna družba žrtev omejenega dostopa do preverjenih informacij in s tem manipulacij. Naša pot je pot dinamičnega gospodarstva, družbe, kjer ljudje ne bodo na kakršen koli način omejeni, ker bodo mladi želeli ostati in delati v Sloveniji, ker bodo starejši slišani, vključeni in preskrbljeni. Naša pot je torej pot, kjer se skupnost ne umika individualnosti, kjer individualizem ne prevlada nad solidarnostjo tudi medgeneracijsko. Naša pot je pot, ki jo družboslovje, naravoslovje, humanistika, medicinske in inženirske znanosti tlakujejo skupaj. Če želimo imeti vključujočo družbo, kjer ima vsak vsaj osnovne pogoje za dostojanstveno življenje, kjer je vsak opolnomočen za izzive prihodnosti, od zdravstvenih, prehranskih, podnebnih in drugih, potem mora biti vključujoče in povezljivo tudi vse znanje, ki ga premoremo. Prostora za elitizem, ki bolne, revne, stare in nemočne pušča ob strani, ni in ga ne sme biti, ne v državi, ki si vsak dan znova predvsem pa ob katastrofah prizadeva biti solidarna. Slovenija je taka država. Naša pot je tudi pot miru in nenasilja. Ne na papirju ampak iskreno vsak dan in pri vsem, kar počnemo. Tako kot so iskrene naše interniranke in izgnanke, s katerimi sem se srečala letos. Med pričevalkami je bila čudovita gospa, ki je imela v ženskem koncentracijskem taborišču Ravensbrück številko 30153. Njeno ime je bilo Marija Frlan. Gospa ni bila jezna niti zagrenjena. Rekla je, da je zgodovina lepa in grda, njena iskrena želja in zapuščina pa je ena sama. Da bi nam in prihodnjim generacijam bila prihranjena vojna vihra. Gospe žal ni več med nami. Pred kratkim nas je zapustila. Naj nas njen glas razuma spremlja in vodi še dolgo časa.
Zato je naša pot tudi pot strpnosti ter sprejemanja različnosti in raznolikosti. O tem, še posebej o odnosu do migrantov kot temi številka ena ta čas v Evropi in Sloveniji, o tem, kaj nam migracije prinašajo in kaj odvzemajo, se bomo morali še veliko pogovarjati. Migracije so sestavni del zgodovine človeštva že tisočletja. Če želimo sprejeti prave odločitve, moramo dobro poznati in razumeti ne samo zgodovino, ampak tudi dejavnike, ki vodijo do migracij in vplivajo na njihovo dinamiko. Žal smo v družbi glede te zahtevne razprave še zelo na začetku. čaka nas veliko dela in to vseh vej oblasti, da se bomo tega vprašanja znali lotiti na pravi način, že zdaj pa politiki in javnosti sporočam, zloraba migracijskega vprašanja v populistične namene z namenom pridobivanja cenenih političnih točk je zavržno dejanje. Takšna zloraba nas razdvaja, škodljiva je za družbeno tkivo naše države in kar kliče k hitrim, radikalnim, a zgodovinsko dokazano napačnim rešitvam.
Izhodišče za iskanje pravih rešitev je eno samo: spoštovanje osebnega dostojanstva in varnosti vsakega med nami, ne glede na to, od kod prihaja. Skušati moramo najti zdravo razumsko mejo med zakonitimi in nezakonitimi migracijami in na koncu najpomembnejše: občutek skupnosti je in mora biti okvir naše vizije. Skupnost je treba graditi za to, da bomo kot družba odporni proti vsem izzivom, da bomo ponosni in ne ljubosumni na uspehe naše države, naših podjetnikov, izumiteljev, umetnikov, da bomo srčno navijali za vse naše športnike na velikih tekmovanjih. Če lahko stopimo skupaj, ko gre za našo suverenost, če lahko stopimo skupaj, ko gre za naravne nesreče, lahko, in v to res verjamem, delujemo kot skupnost tudi, ko gre za prihodnje izzive. Vsak tak izziv lahko na svoj način ogrozi našo državo, sploh v sedanjem zelo negotovem svetu. Zato se moramo navaditi in potruditi, delati skupaj, in kot je bilo to dokazano pri poplavah, pozabiti moramo na desetletne zamere, sosedske, strankarske ali kakšne druge. Nestrinjanje je značilnost vsake demokracije. O eni stvari pa pogajanj, spoštovane in spoštovani, ni.
Imamo eno samo državo, našo Slovenijo, ki jo moramo znati voditi, negovati, varovati in obvarovati. To je moje sporočilo vsem nam; državljankam in državljanom, prebivalkam in prebivalcem, poslankam in poslancem, državnim svetnikom in svetnicam, Vladi, sodni veji oblasti in vsem podsistemom ter meni kot predsednici.
Naj vam ob tem zaželim vesele skorajšnje božične in novoletne praznike, vsem nam pa skupaj tako leto 2024, kjer bomo kot skupnost naše uspehe nadgradili, težave pa reševali složno in vizionarsko, za nas, ki smo danes tu in za generacije, ki prihajajo za nami.
Hvala vam! / aplavz v dvorani/",Nataša Pirc Musar,2023-12-13 00:00:00,Ne tako davno je bila umetna inteligenca tema znanstveno fantastičnih filmov.
,"Moram se odzvati na izvajanje kolegice. Mi ne govorimo o zadevah inšpektorjev, da nasprotujemo zmanjšanju števila, zmanjšanju pogoja glede izobrazbe za inšpektorje. To je res, čeprav tudi povečano število inšpektorjev ne bo prineslo tega, zato ker sistem ni pravilen. Tudi če bo inšpektor povečano število, če bo bolj strožji nadzor, pa inšpektor ne bo izvedel svojega postopka tako, ker se bodo zaradi pritožb in tako dalje postopki vlekli, ne bo tega.
Kar se pa e-graditve tiče, informacijskega sistema, 2023 v vsej tej tehniki, Ko že govorimo tudi o umetni inteligenci in tako dalje in po vseh teh, kako že dolgo postopki tečejo, mislim, da ko se GZ sprejema 2018 se je govorilo o prostorskem informacijskem sistemu, kjer se je vlagalo mislim da 35 milijonov evrov v ta sistem. Že takrat se je govorilo, da Evropska unija sofinancira to zadevo, 35 milijonov, in da se bo to uvedlo, mislim, da okrog 2019, 2020. Zdaj smo 2023 in da je to vse super, ne more biti za. Zakaj ste pa potem ministra menjali? Zakaj ste menjali ministra, če je tako vse super? Torej, ni vse super. In to in včeraj, kar smo govorili je to, da to kar ste vi v tem zakonu, ki je bil včeraj sprejet, da je to lahko podlaga, da se na podlagi tega zakona lahko najdejo tudi rešitve v spremembi gradbene in prostorske zakonodaje, ki bodo pospešile postopke. Hvala.",Andrej Kosi,2023-12-14 00:00:00,"Kar se pa e-graditve tiče, informacijskega sistema, 2023 v vsej tej tehniki, Ko že govorimo tudi o umetni inteligenci in tako dalje in po vseh teh, kako že dolgo postopki tečejo, mislim, da ko se GZ sprejema 2018 se je govorilo o prostorskem informacijskem sistemu, kjer se je vlagalo mislim da 35 milijonov evrov v ta sistem."
,"Hvala za besedo. Spoštovani zbor!
Nova ministrica za kmetijstvo, gozdarstvo in prehrano prihaja v turbulentnem času, kritičnem tudi za pridelavo hrane, kmete, kmetovanje živali in okolje. Glavni izziv, s katerim se bo nova ministrica srečala je prilagajanje na podnebne spremembe, predvsem v rastlinski pridelavi. Bistven je njihov vpliv prav na kmetijstvo in gozdarstvo. Vreme vpliva na kmetovanje, ekonomski vidik in dostopnost hrane. Podnebne spremembe nosijo višanje temperatur, spremenjen padavinski režim in klimatske ekstreme. Leto 2023 je bilo najtoplejše leto, odkar tečejo meritve. Podnebne projekcije agrometeorologije kažejo na nadaljevanje segrevanja tako tal in prsti. Za Slovenijo se pričakuje 40 več vročinskih dni na leto, to pomeni dober mesec dni več vročih dni, kar pomeni stres tako za poljščine, kot rejno živino. Pomeni zgodnejšo vegetacijo, podaljšuje se rastna sezona, več občutljivost za pozebo. Na poljih so že vidne spremembe fenologij rastlin, pojav novih bolezni, invazivnih vrst. Povečala se bo jakost in pogostost kmetijskih suš po vsej Sloveniji. Modeli kažejo tudi povečanje jakosti padavin. Nalivi z izjemno jakostjo, bodo postali naša stalnica. Do konca stoletja bo količina padavin višja za 40 %.
Kandidatka za ministrico je v svoji predstavitvi pokazala, da se vseh teh dramatičnih dejavnikov dobro zaveda in zaveda se nuje prilagoditev v načinih pridelave hrane v prihodnje. Vsako leto beležimo milijonske škode v kmetijstvu. Rešitev pa ni le v izplačilu višjih odškodnin in višjih subvencij, ampak v tako imenovanem samozaščitnem kmetovanju. Pričakujemo, da se bo kmetijska politika ravnala po vodilih tako imenovanega podnebno pametnega kmetovanja, ki je samozaščitno precizno kmetovanje z optimizacijo rabe vode, manj gnojil in pesticidov, razvojem zaprtih sistemov pridelave v rastlinjakih, uporabo novih tehnologij in umetne inteligence v kmetijstvu. Pri vsem tem je ključno upoštevati velikost kmetij, starostno sestavo kmetij in potrebe trga po varni, zdravi in dostopni hrani.
V času podnebnih sprememb je potrebno zaustaviti izsekavanje gozda za namene povečanja kmetijske pridelave, ob tem, ko se hkrati velike površine kmetijskih zemljišč divje zaraščajo. Lani je bilo v ujmah prizadeto 1,2 milijona kubikov lesa. Letno se poseka 5 milijonov kubikov lesa, priraste pa 7,5 milijonov kubikov lesa. Za vitalnost gozda je ključno spravilo poškodovanega lesa za preprečitev gradacije podlubnikov, pri čemer je problem nedostopnost ogroženih drevesnih sestavov zaradi neprevoznih gozdnih poti. Najbolj ogroženi sta Savinjska dolina in Koroška ravno tam, kjer so bile najhujše poplave, kjer se hudourniki zanemarjajo že več kot 30 let. Država bi morala dati več spodbude pridelavi in uživanju rastlinske hrane, ter zlasti zmanjšati obseg promocije mesa in živilskih proizvodov tudi v skladu s priporočili Nacionalnega inštituta za javno zdravje. Kmetijsko krajino je potrebno zaščititi pred poplavo megalomanskih reklamnih panojev, ki kazijo kmetijske površine ob cestah kamor ne sodijo in vizualno ter drugače onesnažujejo naravo. Potrebno bi bilo regulirati športni trofejni lov kot ubijanje za šport, zabavo in rekreacijo oziroma ubijanje za denar. 14. člen zakona o ohranjanju narave prepoveduje iztrebljanje živalskih in rastlinskih vrst, zato je treba v bodoče pretehtati popolno odstranitev vrst, kot se dogaja z nutrijo. T. i. Tujerodnih vrst ne moremo kriviti za negativni vpliv na habitate, saj le te že stoletja uničuje človek, ruši naravno ravnovesje in odžira življenjski prostor živalim. Prav tako je potrebno dosledno izvajati varovanje zaščitenih živalskih vrst in velikih zveri.
V Poslanski skupini Levica bomo kandidatko za ministrico podprli in ji želimo vso srečo. Hvala.",Tatjana Greif,2024-01-12 00:00:00,"Pričakujemo, da se bo kmetijska politika ravnala po vodilih tako imenovanega podnebno pametnega kmetovanja, ki je samozaščitno precizno kmetovanje z optimizacijo rabe vode, manj gnojil in pesticidov, razvojem zaprtih sistemov pridelave v rastlinjakih, uporabo novih tehnologij in umetne inteligence v kmetijstvu."
,"Spoštovani poslanci, spoštovane poslanke, spoštovani vsi gostje. Še beseda z Ministrstva za zdravje glede kadrov zagotavljanje večjega števila kadrov s področja zdravstvene dejavnosti in dolgotrajne oskrbe je večplasten in kompleksen izziv. S tem problemom se srečujejo praktično vse države. V to problematiko smo vstopili z nekaj letnim zamikom, kar je do neke mere tudi prednost, saj lahko s primeri dobrih praks pristopamo k bolj učinkovitim ukrepom. S tem namenom je bil razpisan CRP, to je ciljni raziskovalni projekt z naslovom Promocija poklicev v dolgotrajni oskrbi, ki se izvaja od 1. 10. 2022 in traja do 30. 9. letošnjega leta. Raziskava je usmerjena k privabljanju in ohranjanju delavcev v dolgotrajni oskrbi, promociji, popularizaciji poklicev dolgotrajne oskrbe in možnost možnosti uvedbe najboljših praks v slovenski prostor. Rezultati nam bodo dali kar nekaj koristnih informacij za zagotavljanje kadrov na področju zdravstvene dejavnosti in dolgotrajne oskrbe v bodoče ne glede na trenutno reševanje kadrovske problematike v smislu pogajanj za plače, skrajšanje postopkov priznavanja poklicnih kvalifikacij, olajševanje prehodov kadra iz drugih držav, povečevanje vpisnih mest za zdravstvene poklice kot vključevanje naprednih pripomočkov, ki olajšajo delo zaposlenim, vključevanje umetne inteligence in sodobnih načinov privabljanja kadra po izkušnjah drugih držav. Kadrovski standardi in normativi izhajajo iz narave dela, procesa delitev del in nalog znotraj zdravstvenega tima, značilnosti obravnavane populacije in kot taki v tem smislu ne morejo biti poenoteni. Strokovni standardi in kadrovski normativi za poklice v zdravstveni dejavnosti morajo temeljiti na objektivni podlagi in biti izvršljivi na način, da se zagotovi kakovostno zdravstveno oskrbo vseh v Sloveniji ne glede na to ali gre za promocijo, preventivo, diagnostiko, zdravljenje ali rehabilitacijo in ponovno integracijo posameznikov ali skupin prebivalstva, tudi ranljivih ali marginalnih skupin in drugo, da lahko izvajalci zdravstvene dejavnosti in zdravstveni sodelavci zagotavljajo kakovostno, celovito, kontinuirano, koordinirano in integrirano zdravstveno obravnavo ob ohranjanju in izboljševanju lastne psihofizične sposobnosti, možnosti za kakovostno vsakdanje življenje in izpolnjevanje svojih življenjskih in drugih družbenih vlog. Do sedaj pripravljeni predlogi kadrovskih standardov in normativov, ki so v veliki meri izkustveni, pa še ne dosegajo potrebne ravni, da bi njihovo sprejetje pomenilo izpolnitev navedenih temeljnih pogojev, sicer se aktivnosti na tem področju nadaljujejo. Ob tem naj omenim tudi, da v mednarodnem prostoru ni zaslediti poenotenj ali prakse, ki bi urejala kadrovske normative z normativno podlago v taki obliki oziroma za tak namen, kot je trenutno pričakovanj. Z določitvijo priporočljivega kadrovskega normativa se trenutno določa področje nujne medicinske pomoči in intenzivne terapije, kjer se število zaposlenih zaradi visoko usposobljenih strokovnjakov, ki sestavljajo tima za najzahtevnejše naloge, ne more prilagajati trenutnim potrebam, temveč temelji na nacionalni oceni potreb na posameznem strokovnem področju. Čeprav številne raziskave kažejo na pozitiven vpliv tako ustreznega števila kot tudi izobrazbene strukture zaposlenih zdravstvenih delavcev ne izide zdravljenje, pa zakonsko predpisani kadrovski normativi kljub temu niso vedno primerni v kolikor, še posebej v kolikor ni opredeljeno delo, ki ga mora opraviti tim zdravstvenih delavcev. Ko želimo večjo storilnost, večjo produktivnost, potrebujemo objektivna merila za nagrajevanje ter postaviti standarde dela: koliko mora narediti zdravstveni tim in ne posameznik. V današnjem času morajo delodajalci odgovarjati hitro in učinkovito na spremembe izboljševati procese dela iskati optimalne poti in vsaka regulacija lahko sili zaposlene, da prezrejo ekonomske kriterije. Zaradi zakona o dolgotrajni oskrbi se tudi predvideva, da bodo določene posledice dosegle tudi domove za starejše, zato poenotenja predvidoma ne bo možno doseči do 1. marca, bomo pa pristopili k oceni stanja, ki bo podlaga za nadaljnje urejanje problematike na tem področju. Glede predloga za poenotenje cen zdravstvenih storitev, zdravstvenega dne in zdravstvenih storitev v domovih starejših občanov z bolnišnicami menimo, da cene dneva zdravstvene nege v DSO in plačila neakutne bolnišnične obravnave v bolnišnici zaradi različne narave dela in vsebine dela, drugačne sestave timov ter posledično drugih obračunskih podlag v obeh institucijah ni moč primerjati. Za oskrbovance socialno varstvenih zavodov se poleg storitev zdravstvene nege namreč plačuje še plačilo namestitve iz žepa uporabnika oz. jo ima priznano v okviru dodatka za pomoč in postrežbo, in ki se izvaja kot oskrba in bi morala zagotavljati storitve kot so umivanje, hranjenje, oblačenje, dodatno pa se priznavajo tudi zdravila, inkontinenčni pripomočki ter ves t. i. dodatno zaračunljiv material. V ceno tudi ni vključen tim primarne zdravstvene dejavnosti. Glede na popolnoma različna kalkulativna elementa, ki so vključeni v izračun cene le teh, ni mogoče primerjati. Glede na navedeno ceno dneva zdravstvene nege v DSO in dneva neakutne bolnišnične obravnave v bolnišnici, ni moč primerjati. K ceni zdravstvene nege v DS je potrebno prišteti še vse ostale stroške storitve, ki smo jih v obrazložitvi navedli v odstavku Dan zdravstvene nege v DSO in ker cena neakutne bolnišnične obravnave vključuje vse stroške za zavarovano osebo, cena zdravstvene nege pa le za del, primerjava zgolj teh dveh cen ni ustrezna.
Naj končam s tem, da je treba razmišljati širše. Nujno je potrebno razpravljati o demografski sliki in spremembah, ki nas čakajo v prihodnosti. Število aktivne populacije se manjša, število starejših pa se povečuje, zato bodo v prihodnosti spremembe potrebne zlasti pri zagotavljanju več oskrbe na domu, kot je bilo že izpostavljeno, potrebni pa bodo še drugi ukrepi kot podpora za umetno inteligenco, nove tehnologije. Vsekakor bodo zaposleni podvrženi drugačnim postopkom in posegom, kjer bodo potrebna drugačna znanja in kompetence ter verjetno tudi struktura kadra.",Eva Vodnik,2024-01-26 00:00:00,"Rezultati nam bodo dali kar nekaj koristnih informacij za zagotavljanje kadrov na področju zdravstvene dejavnosti in dolgotrajne oskrbe v bodoče ne glede na trenutno reševanje kadrovske problematike v smislu pogajanj za plače, skrajšanje postopkov priznavanja poklicnih kvalifikacij, olajševanje prehodov kadra iz drugih držav, povečevanje vpisnih mest za zdravstvene poklice kot vključevanje naprednih pripomočkov, ki olajšajo delo zaposlenim, vključevanje umetne inteligence in sodobnih načinov privabljanja kadra po izkušnjah drugih držav. Število aktivne populacije se manjša, število starejših pa se povečuje, zato bodo v prihodnosti spremembe potrebne zlasti pri zagotavljanju več oskrbe na domu, kot je bilo že izpostavljeno, potrebni pa bodo še drugi ukrepi kot podpora za umetno inteligenco, nove tehnologije."
,"Hvala lepa, podpredsednica.
Mislim, da me je kolega Süč narobe razumel, pa tudi nepravilno interpretiral. Zakonodajno-pravna služba je v svojem mnenju opozorila na naslednje, citiram: ""Koordinacijski odbor je delovno telo ustanovljeno z aktom Vlade, izdanim na podlagi 21. člena Zakona o Vladi Republike Slovenije. Njegove naloge in način delovanja niso urejeni na ravni zakona, temveč na ravni sklepa o določitvi protokolarnih pravil. Zakonodajno-pravna služba pojasnjuje, da določanje subjekta, ki sodi izključno v notranjo organizacijsko strukturo Vlade kot nosilca zakonsko opredeljenih nalog (v obravnavanem primeru usklajevanje organizacije proslave in izbora avtorjev), predstavlja nedosleden in nepravilen zakonodajni pristop"". Torej, kaj hoče Zakonodajno-pravna služba in Nova Slovenija s tem amandmajem povedati? Nepravilno, neprimerno je, da skušaš pristojnost, ki je ustanovljena z zakonom, zdaj prenesti izvedbo, pristojnost za izvedbo te proslave na eno delovno telo Vlade, notranje organizacijsko delovno telo Vlade, ki nima te zakonske pristojnosti. Poglejte, to je nedosleden in nepravilen zakonodajni pristop. Nisem si jaz tega izmislil, tudi nisem pravnik, mislim pa, da so nekateri dolgo študirali, da so dobili svoje nazive in da dobro, vestno opravljajo svoje delo. Kakorkoli ob tem pa dodajamo v NSi, da je pa nedostojno, da na tak način discipliniranja in, lahko rečem, revanšizma obstoječemu upravnemu odboru se gre kar s spremembo zakona noter. To je pa nedostojno. Ker je to neprimerno in nepravilno in tudi nedostojno, smo vložili ta amandma in se borimo proti takemu pristopu, ki ruši pravni red in pravno varnost v Republiki Sloveniji.
Imam pa en predlog za bistveno poenostavitev postopka, ker zdaj depolitizaciji rečete še poenostavitev. Dajmo pristojnost umetni inteligenci, pa naj ona izbere nagrajence, podeli, izvede proslavo, pa bo to bistveno poenostavljeno.
Hvala.",Janez Cigler Kralj,2024-01-30 00:00:00,"Dajmo pristojnost umetni inteligenci, pa naj ona izbere nagrajence, podeli, izvede proslavo, pa bo to bistveno poenostavljeno."
,"Najlepša hvala za besedo.
Prav veseli me, ko lahko s svojo razpravo začnem z neko bolj pozitivno noto, to je v tem parlamentu redko, ampak ravno pri Zakonu o javni rabi slovenščine vidimo, da se tudi vse politične stranke znamo poenotiti, kadar govorimo o svojem maternem jeziku. In strinjam se z vsemi stališči, da moramo Slovenci, čeprav smo majhen narod, v mednarodnem okolju in doma ščititi svoj jezik. Število prebivalcev namreč ne more vplivati na to, da bodo določene multinacionalke kratile našo pravico, da uporabljamo svoj jezik na napravah in platformah z video vsebinami.
Nesprejemljivo se mi zdi, da podjetja kot so Apple ali pa Netflix, se izgovarjajo na neko tržno nišo, ko govorimo o jezikih, smo v moderni dobi, ko so prevajalska orodja vse bolj dodelana, umetna inteligenca že ve pisati pesmi po zgledu, zgledu Prešerna, ve spisati šolski esej in ne vidim razloga, da tudi multinacionalke ne bi zmogle ponuditi svojih operacijskih sistemov v slovenskem jeziku.
Bi pa izpostavila eno stvar. Nekaj lahko na deklarativni ravni naredimo v svojem zakonu, v nacionalnem zakonu, zelo pomembno pa je, kaj se dogaja širše v Evropski uniji, ki mora postati tudi neka skupnost, ki ščiti majhne narode in zato zelo pozdravljam namero evropske poslanke Irene Joveve, ki je sploh odprla to temo na ravni Evropske unije, tudi zato so pomembne evropske volitve, pomembno je, kdo nas tam zastopa in za kaj se bori, ker določene teme pač ne moremo urejati zgolj na nacionalni ravni, ker imamo prosti gospodarski trg, ampak se moramo za take stvari zavzemati širše, na evropski ravni in seveda globalni ravni.
Zato bi se v bistvu zahvalila Ireni, da je odprla to temo in tudi ministrstvu, da je hitro reagiralo in da imamo danes v obravnavi ta zakon. Kot rečeno, pa se bomo sigurno morali nekaj dodatnih korakov narediti na ravni Evropske unije. In zato tudi upam, da se bo čim več mladih udeležilo volitev.",Sara Žibrat,2024-02-01 00:00:00,"Nesprejemljivo se mi zdi, da podjetja kot so Apple ali pa Netflix, se izgovarjajo na neko tržno nišo, ko govorimo o jezikih, smo v moderni dobi, ko so prevajalska orodja vse bolj dodelana, umetna inteligenca že ve pisati pesmi po zgledu, zgledu Prešerna, ve spisati šolski esej in ne vidim razloga, da tudi multinacionalke ne bi zmogle ponuditi svojih operacijskih sistemov v slovenskem jeziku."
,"Mandatno-volilna komisija kot matično delovno telo in Odbor za pravosodje kot zainteresirano sta na skupni seji 21. marca obravnavala predlog Državnotožilskega sveta za imenovanje dr. Katarine Bergant za generalno državno tožilko. Predlog Državnotožilskega sveta je predstavil, tako kot danes, njegov predsednik mag. Hari Furlan. Na razpisano prosto mesto generalnega državnega tožilca se je, kot je bilo rečeno, kot edina kandidatka prijavila vrhovna državna tožilka dr. Katarina Bergant, vodja Okrožnega državnega tožilstva v Ljubljani. Državnotožilski svet meni, da gre za kandidatko, ki je primerna in ustrezna za imenovanje na mesto generalne državne tožilke. Kandidatka je najprej predstavila svojo 27-letno državnotožilsko kariero, v času katere je dodobra spoznala ustroj in delo celotne državnotožilske organizacije ter pridobila celovit vpogled tako v razvoj kot tudi gibanje kriminalitete. Prepoznala je potrebe po spremembi prioritet pregona in zakonodaje. Predstavila je tri temeljne ravni dela generalnega državnega tožilca, poudarila pomen uvedbe e-pravosodja, elektronskega spisa, brezpapirnega poslovanja in povezljivosti treh sicer ločenih informacijskih sistemov: policije, tožilstva in sodišča. Omenila pa je tudi prispevek uporabnih orodij in umetne inteligence. Kot ključno rešitev za poenostavitev in pospešitev dolgotrajnih postopkov za imenovanje in napredovanje državnih tožilcev je navedla vpeljavo enovitega državnega tožilca, in sicer okrožnega državnega tožilca. Dotaknila se je plačne problematike, prikazala strukturo pripada kazenskih zadev, pri čemer je poudarila, da velik del teh zadev obsega bagatelno kriminaliteto, ki bi jo bilo smiselno urediti v okviru prekrškovnega prava. Posebno pozornost bi bilo treba po njenem mnenju nameniti celoviti preureditvi Zakona o kazenskem postopku. V razpravi so poslanke in poslanci med drugim izpostavili potrebo po podaljšanju zastaralnih rokov, sklep o mirovanju državno tožilske funkcije kandidatke brez zakonske podlage, kadrovsko in plačno problematiko ter stavko sodnikov in tožilcev, zaradi prenizkih plač, potrebo po prenovi kazenskih postopkov za težja kazniva dejanja, problematiko dolgotrajnih kazenskih postopkov, problematiko ilegalnih prehodov meje in potrebo po učinkovitem varovanju državne meje, problematiko izločanja dokazov, dvom v pravilnost dodeljevanja tožilskih spisov in nadzor nad delom tožilcev. V odgovorih je kandidatka dodatno pojasnila problematiko zastaranja kazenskih postopkov. Glede doslednega izločanja dokazov v kazenskem postopku je menila, da bi bilo smiselno preučiti ustreznost naše ureditve, saj sodna praksa po zgledu ameriškega pravosodja tudi pri nas že kaže na drugačne sodniške odločitve. Glede pripombe o dodeljevanju zadev je opozorila, da za razliko od sodišč Državno tožilstvo ne pozna na ravnega državnega tožilca. Podala je tudi dodatna pojasnila glede obdobja mirovanja njene funkcije, ko je kot vzdrževana družinska članica spremljala svojega soproga v času njegovega diplomatskega delovanja pri Svetu Evrope. Odbor za pravosodje se je seznanil s strateškim programom dela Državnega tožilstva, Mandatno-volilna komisija pa je sprejela sklep, s katerim predlaga Državnemu zboru, da za generalno državno tožilko za dobo šestih let imenuje dr. Katarino Bergant.",Janja Sluga,2024-03-26 00:00:00,Omenila pa je tudi prispevek uporabnih orodij in umetne inteligence.
,"Hvala za besedo. Spoštovani, po sedmih urah in pol, je že človek kar malo utrujen od poslušanja teh razprav, veliko podobnih, pa vendar je mogoče celo dobro, da prideš proti koncu na vrsto, ker lahko še kakšno stvar od prej pokomentiraš.
Interpelacija je legitimno, a žal prevečkrat zlorabljeno orodje parlamentarne procedure. Opozicija napada s trhlimi argumenti, lažmi, manipulacijami, najbolj me pa zbode to, da še od tistih poslancev, ki sem jih imel za zmerne, vidim da postajajo ekstremisti, skrajneži in se na podel način, z nekimi diskreditacijami na osebni ravni, z insinuacijami, retoričnimi vprašanji, ki napeljujejo na nekaj, lotevajo takšnih podlosti. Na sodišču bi verjetno odvetniki takoj rekli ugovor, pa bi morali te zadeve brisati ali izvzeti, ampak pač v parlamentarni proceduri je vse dovoljeno.
Pa gremo malo nazaj na to interpelacijo. Jaz mislim, da je ta interpelacija priložnost za predstavitev dela in za rezultate dosežkov Ministrstva za digitalno preobrazbo in ministrice seveda vsi niso briljantni in tudi sam bi si želel, da te agonije z razdeljevanjem računalnikov ne bi doživljali. To bi si verjetno želeli vsi mi. Do tega ni prišlo zato, ker bi to nekdo namerno želel, ampak pač imamo to našo zbirokratizirano državo, ki smo jo v 30 letih tako ustvarili in enostavno določenih stvari ne moreš speljati brez, da za to pripraviš podlage. Meni se zdi tudi sklad za nabavo digitalne opreme ena smiselna realna možnost, podobna učbeniškemu skladu.
Če se poglobim malo v ta postopek; jaz sem se pozanimal na različnih institucijah, kako je potekal ta postopek, ker je tudi mene par stvari zanimalo. Ugotavljam, da je postopek bil transparenten, zakonit, da gre za odprt postopek javnega naročanja. Za mednarodni postopek za naročilo, ki je preseženo nad 143 tisoč evrov, so taki postopki normalni. V Sloveniji pa imajo tista mednarodna podjetja, ki se pač niso prijavila, svoje ponudnike, ki so se na ta postopek prijavili - za to pač imamo ponudnike tu. Gabariti, ki so bili postavljeni, cena za računalnik srednjega razreda maksimum 500 evrov, ki v bistvu govori o tem, za tako količino računalnikov je pač taka proračunska postavka in nekje za tako ceno lahko nabavljamo. Na razpisu so bile vse cene pod 500 evrov nekaj malega, so pa seveda se gabariti računalniškimi tem stvarem se približali. Zdaj tak računalnik v eni prosti prodaji stane od 600 do 900 evrov, je preverljivo. Tako da sem tudi s tem argumentom potem bil sam pomirjen, ker je, tudi meni bila cena najprej tisto ni to najnižja cena, ampak ker ni cena za najnižji rang računalnika. Dokumentacija je javno dostopna, to, kar so rekli že kolegi. Želel bi si, da bi pri tej razdelitvi računalnikov prišli do teh računalnikov tudi otroci iz rejniških družin, ki so ena specifika v celem tem sistemu, namreč otroci, ki živijo v rejniški družini imajo stalni naslov v matični družini. To so velikokrat disfunkcionalne družine, ki imajo nizek nivo funkcionalne pismenosti in se same verjetno ne bodo zmogle prijaviti za te računalnike, tako da upam, da bodo ministrstva pristojna pomagale, tudi centri za socialno delo tem družinam, tudi ostalim, ne samo matičnim v rejništvu, da se bodo lahko prijavili, da dobijo te računalnike.
Sam bi rad še mogoče malo pokomentiral te primerjave, ki jih slišimo. Še ena stvar glede uvedbe evropske direktive o digitalizaciji, elektronska digitalizacija. Dve leti je prejšnja vlada, prejšnji sklic parlamenta ni bil sposoben sprejeti, ta parlament jo je sprejel septembra, to pomeni tri, štiri mesece po sestavi parlamenta in po odblokadi 30 zakonov, ki so bili v proceduri, da smo lahko to zadevo speljali. Prejšnja oblast pač tega ni sprejela zakaj? Zato, ker v parlamentu manjšinska vlada ni imela večine in je to očitno dokaz, da z manjšinsko vlado na tak način pač ne moreš delovati. Seveda lahko deluješ z nekimi vladnimi dekreti, odloki - seveda neustavnimi -, si konkreten, navzven izgleda, da si učinkovit, da znaš zadeve postrojiti, ko je treba, vendar so nezakonite; zato smo plačali 800 tisoč evrov kazni, pred enim tednom je bila ta kazen potrjena in jaz si želim, da do tega v prihodnje ne prihaja. Tudi ventilatorji, kako so se nabavljali. Imamo recimo prejšnji teden objavljeno sodbo bosanskega sodišča, kjer je bivši premier za nabavo 100 ventilatorjev sedaj v najstrožje varovani zapor zaprt, pri nas pa za 220 ventilatorjev ni odgovarjal nihče, čeprav imamo vse pisne dokaze, kdo je kdaj komu rekel, pri komu naj jih nabavi, kako naj jih nabavi brez vsakega razpisa. In če vam še preberem tu, ker je ravno velikonočni četrtek, eno zanimivo. Galeta citiram, Gale je zapisal tudi: ""Na velikonočni četrtek mi je Počivalšek na osebnem sestanku pri njem v pisarni rekel, da je Geneplanet itak zgodba od SDS in da je zadeve potrebno realizirati, to pa je potrdila tudi takratna sekretarka v Kabinetu predsednika Vlade,"" - seveda sedanja kolegica Godec - ""ki je te stvari pospešila preko maila, da je pač zadeve treba nabaviti pri tistih dobaviteljih, ki jih je nekdo od zgoraj izbral. Tako so te stvari tekle. In današnja interpelacija v bistvu zgolj pokaže to, kako bi zadeve morale transparentno teči in kako tečejo po domačijsko, če to dopuščamo. Pogrešam pri celotni zgodbi digitalizacije tudi jaz enotne baze v tej državi, državni upravi, povezanost države, predvsem naših resorjev, kjer velikokrat ugotavljam, da že sedaj pri vsem možnem zbiranju podatkov nimamo podatkov kot država in sem kot poslanec razočaran. Bi pa želel, da bi se še te baze centralizirale. Imamo namreč na področju centrov za socialno delo Krpan bazo in bazo socialnih transferjev oziroma socialno bazo, v vsako bazo posebej je potrebno vnašati, te baze niso povezane in tu pričakujem več naporov tudi ministrstva v prihodnje, da bo ta država postala digitalizirana na operativni ravni, da bomo lahko bolj učinkovito tudi delovali.
Zdaj, če med vrsticami poslušam, je nekdo mogoče želel namigniti, da imamo zaradi tega, ker bodo birokrati izgubili službe zaradi digitalizacije, pa umetne inteligence, morda celo kakšno zaroto birokratov proti tem modernim rešitvam, ker bi potem kasneje ostali brez službe, pa sam mislim, da ne.
Glede tega, da se pogovarjamo o tehnični rešitvi, da nimajo office ti računalniki, odprta koda, te rešitve, free Google, Google Docs, Libre Office, vse te stvari so brezplačno dostopne, mi pa očitno v celotnem ustroju tudi države zagovarjamo monopolizacijo podjetij, ki sploh niso naša slovenska podjetja, ampak svetovni veletrgovci, ki pač svoje produkte prodajajo. Sam sem leta 2004 guruja softwara Richarda Stallmana gostil na eni konferenci Teleinfo v Cankarjevem domu. Te stvari so bile dobro predstavljene, vendar enostavno, ker od zadaj ni velikega kapitala, odprta koda ne zaživi. Hkrati pa vsi šolajoči otroci, mladina, imajo brezplačne kode do uporabe office, tako da teh sploh ni potrebno kupovati. Imamo rešitve za to, dajmo se jih poslužiti.
Tudi po realizaciji, ki je 30-krat večja kot je bila v preteklosti, o čemer je ministrica govorila, ne bi izgubljal besed o tem, da je delo resorja deljeno na vzpostavljanje infrastrukture, zagotavljanje tehnične opreme in pridobivanje strokovnih znanj, usposabljanj na več nivojih. O tem bi morali govoriti, pa če je potrebno te stvari kaj izboljšati. Sam sem povedal, kje bi si želel izboljšave, na to bom seveda tudi opozarjal v prihodnje. Na to tudi opozarjam na raznih tematskih sejah, ker me jezi recimo, da v enem zdravstvenem sistemu v UKC imamo 70 različnih ponudnikov digitalnih storitev, ker se je to v preteklih letih nagrmadilo, mi sedaj to odkopavamo. Za sabo imamo seveda cel kup nezadovoljnih lobijev, ki te stvari obvladujejo. In če želimo priti do učinkovitosti moramo te podatke spraviti na en imenovalec in šele takrat bodo tudi naši postopki hitrejši in bolj učinkoviti.
Pohvalil bi še to, da je ministrica vzpostavila oddelek ministrstva v Mariboru na Štajerskem, da skrbi za decentralizacijo v tej državi. Ni potrebno, da se vse dogaja v Ljubljani in to je tudi dokaz, da lahko še katero drugo ministrstvo, in vidim, da določena ministrstva že sledijo, kmetijstvo, kohezija, da bodo tudi oni šli v drugi del države, na vzhod, kjer ljudje še težje živijo. Upam pa, da bodo tudi večinsko iz tega dela države ljudje se poslužili te možnosti in pridobili to opremo. Seveda pa interpelacije ne bom podprl.",Darko Krajnc,2024-03-28 00:00:00,"Zdaj, če med vrsticami poslušam, je nekdo mogoče želel namigniti, da imamo zaradi tega, ker bodo birokrati izgubili službe zaradi digitalizacije, pa umetne inteligence, morda celo kakšno zaroto birokratov proti tem modernim rešitvam, ker bi potem kasneje ostali brez službe, pa sam mislim, da ne."
,"Najlepša hvala. Jaz bom poskušal nekako še enkrat ponoviti to kar sem danes v nekem daljšem izvajanju povedal. Torej slovenska demokratska stranka je 2019 pripravila resolucijo s številnimi strokovnjaki, jaz jim pravim digitalnimi nomadi, Slovenija je nosilka digitalne preobrazbe, kot političen akt. V tej resoluciji je opisala kako digitalizirati številne sektorje te države, kako z digitalizacijo in s popolnoma tehnologijami, ki so princip ali pa delovanje, ki strukturirajo tudi četrto industrijsko revolucijo, Slovenijo postaviti v nov ambiciozni cilj. To resolucijo smo predstavili s predsednikom gospodom Janšo, ki je tudi eden izmed soavtorjev resolucije, na našem znamenitem obrtnem mednarodnem sejmu v Celju 2019, nekako pol leta preden je to postala nosilna tema tudi nove Evropske komisije Won der Leynove. Tudi Evropska komisija se zave digitalizacije na evropskem nivoju v njenih članicah in zato za to področje postavi komisarko Vestagerjevo, tako kot je postavila tudi posebnega komisarja, enega izmed podpredsednikov Evropske komisije za tako imenovani zeleni prehod. V Sloveniji smo želeli ta novi ambiciozni cilj postaviti kot nek širši koncept slovenske politike in to je bil namen in v tej resoluciji smo tudi opisali, da je nujno zato postaviti sprva v tisti krajši, tretji Janševi vladi torej službo za digitalizacijo, torej ministrico brez listnice in na dolgi rok seveda postaviti Ministrstvo za digitalizacijo kot izjemno ministrstvo, ki mora, lahko bi rekel, v tem horizontalnem delu pokrivati sektorjem, biti nad ministrstvo vsakega sektorja za digitalizacijo. Tu, glejte, mešetarjenje z računalniki, jaz se ne bom vtikal, ker so danes kolegi zelo lepo strukturirano vse obrazložili, je nekaj, kar je v posmeh Ministrstvu za digitalizacijo. Zdaj, če kdo ne verjame, kako smo se tega lotili, imamo in vsak Slovenec in Slovenka si bo zapomnila, najbolj sofisticirano osebno izkaznico po vsej verjetnosti v Evropi, večkrat nagrajeno in po mojem mnenju in po mnenju številnih strokovnjakov med top tri osebnimi dokumenti, torej na enem dokumentu na dolgi rok lahko bomo imeli številne dokumente nekako shranjene. Kaj bi digitalizacija v tem primeru ministrica morala delat? Polovica Slovenk, ko se pogovarjate o zdravstvenih problemih ima še danes, lahko bi rekel, raztrgane stare kartoteke, zdravstvene kartoteke, vse to bi morali digitalizirati zato, da ljudje, ki so ogromno bolni hodijo od zdravnika do zdravnika, ne hodijo s temi dokumenti od zdravnika do zdravnika in specialista.
Na področju kmetijstva sem danes razlagal velike probleme kmetov, kmetovalcev z ogromno birokracije. Še danes nimamo enega, lahko bi rekel digitalne resolucije na svojih osebnih, vsaj kmetje na svojih osebnih telefonih, ki bi se mogoče imenoval Moja kmetija in bi vsak kmetovalec imel vse podatke noter in vnašal bi vse podatke, od škropljenja od dela na zemlji sproti zato, da bi bilo to nekako povezano. V tem primeru bi lahko uvajali umetno inteligenco v upravnih postopkih na tistih nivojih, kjer gre za relativno malo, lahko bi rekel, intelektualnega napora; gre za postopke, na ravni dveh, treh informacij, ki morajo biti pozitivne in lahko nekdo izdaja neko odločbo. To danes lahko počnejo tehnologije torej z umetno inteligenco. In zaradi tega bi v javnem sektorju zmanjševali lahko po naravni poti število zaposlenih, govorimo o širšem javnem sektorju in na koncu koncev bi lahko morda v tem sektorju po mojem mnenju imeli približno 150 tisoč, 160 tisoč ljudi, ki bi bilo relativno kvalitetno in pa tudi solidno plačanih in s tem bi bila masa za plače morda ista ali pa celo mala - to je digitalizacija v nekem primeru. Na zadnji stopnji pa digitalizacija mora prinesti tudi dobro poslovno okolje, možnost z drugimi politikami, tudi to, da ministrica vpliva, recimo, na ministra za finance, da spusti davke za recimo digitalne nomade, za številne strokovnjake, ki jih privabimo nazaj, torej tudi Slovence in Slovenke nazaj iz tujine v matično državo. Mi smo to poskušali v tretji Janševi vladi tudi z, lahko bi rekel, neko strateškim projektom v Silicijevi dolini. Želeli smo privabiti tudi Tajvan. Sam sem bil na Tajvanu leta 2016 torej kot trgovinsko predstavništvo, ne kot neko zgodbo priznanja Tajvana kot države in tako naprej, ampak trgovinsko predstavništvo države. In to je, ministrica, vi ste danes šli na svoj osebni nivo, da vas žalimo zato, ker ste tujka, da / nerazumljivo/, ampak ta država vam je dala izobrazbo, doktorirali celo v tej državi in postali celo ministrica te države. Torej vse to so morali plačati davkoplačevalci in davkoplačevalci te Slovenije. Imeli ste v teh dveh letih izrazito priložnost, da vsaj del tega vrnete slovenskemu narodu. In glejte, danes polovica tega parlamenta, ki je v vaši koaliciji, niti ni tukaj v tem trenutku in to pove vse, kako si predstavljajo vaše delo kot ministrice za digitalno preobrazbo.
Najlepša hvala.",Franc Breznik,2024-03-28 00:00:00,"V tem primeru bi lahko uvajali umetno inteligenco v upravnih postopkih na tistih nivojih, kjer gre za relativno malo, lahko bi rekel, intelektualnega napora; gre za postopke, na ravni dveh, treh informacij, ki morajo biti pozitivne in lahko nekdo izdaja neko odločbo. To danes lahko počnejo tehnologije torej z umetno inteligenco."
,"Hvala lepa, gospa podpredsednica. Spoštovana ministrica s sodelavko, drage kolegice in kolegi!
Najprej želim postaviti en okvir. Vse najboljše o osebi, naši državljanki dr. Emiliji Stojmenovi Duh Kdo sem pa jaz, da bi sodil ljudi? Kar pa zadeva funkcijo ministrice, ki jo opravljate, bom pa danes glasoval to tako, in sicer po svoji vesti in svojem prepričanju. In po podatkih, po informacijah, ki jih imam in so ključen element v procesu odločanja bom torej glasoval tako, da se vas razreši pri opravljanju te odgovorne funkcije. Pa morda gospa ministrica za ogrevanje. Imajo vaše kolegice in kolegi v ministrski ekipi vsi na svojih, jasno, službenih računalnikih nameščen odprtokodni operacijski sistem v skladu s strategijo o kateri ste govorili tam za govornico. Ne bom ocenjeval razprav predvsem poslancev Svobode. Jasno je, da ministrica ne bo nabavljala mask, pa ne ventilatorjev. Hvala bogu, živimo v enem mirnem obdobju, hvala bogu smo se poslovili od epidemije in nekatere razprave so šle v smeri, da sem si v glavi ustvaril en slogan, ki se glasi: ""svoboda, ko nižje ne gre"". No, in zdaj naprej, zanimiv je vaš modus operandi. Poglejte, jaz sem na 5. redni seji Državnega zbora v tem mandatu, bil je 14. december 2022, ostro protestiral, da vas tukaj že na peti seji nismo videli, kar pomeni, da vam nismo mogli postaviti ustnih poslanskih vprašanj s področja, ki je izjemnega pomena za našo državo in državljanke in državljane. Pri tem mojem protestu me je odločno podprla prva med enakimi, gospa predsednica Državnega zbora, saj se to da videti iz magnetograma in sem se vas razveselil, da ste pa bili prisotni na 6. seji, torej kakšnih osem mesecev po prisegi ste pa le prišli med nas na redno sejo Državnega zbora. Torej osem mesecev po, bil je 23. januar, ko sem vam pa takoj postavil ustno poslansko vprašanje. Zanimalo me je namreč zakaj ste se najbrž, zakaj se je vaša Vlada, najbrž po vašem predlogu odpovedala odprtju razvojno gospodarskega predstavništva v Silicijevi dolini. Bil sem razočaran, da se Slovenija odpoveduje Silicijevi dolini in nekako ostaja glede digitalnega preboja, digitalne prenove v tem nekem temnejšem delu doline Šentflorjanske. Povedali ste mi, kar izhaja iz magnetograma vašega odgovora, citiram: ""Zakaj smo se odločili, da bomo ustavili odprtje tega konzulata? Zaradi tega, ker se naša Vlada na področju digitalne preobrazbe oziroma se naša država sooča s številnimi izzivi. Če naštejem samo nekatere. Imamo več kot 100 tisoč belih lis oba veva, o kakšnih lisah govorim in vas tukaj kar takoj vprašam, kako gre z realizacijo ene od vaših zavez, ko ste rekli do leta 2025, to je čez nekaj mesecev, si želi zagotoviti pokritost, vi namreč, s širokopasovnim internetom za vsa naseljena območja, glede omrežja 5G pa je dejala ministrica namreč, da naj bi bilo do leta 2025 na voljo v vseh mestnih naseljih. In na glavnih primestnih poteh, pet let pozneje pa v vseh naseljenih območjih v državi. Gradila bo tudi odprte bazne postaje. To so ključna vprašanja, ker danes je seveda priložnost, da javnosti pojasnite kako se realizirajo, gospa ministrica, vaše zaveze. Za nas je to ključnega pomena. Zakaj? Bom morda v nadaljevanju citiral nekaj znanih oseb, ki so tudi na pomembnih funkcijah in zakaj, bom citiral medije. Hvala bogu, kajne, hvala bogu imamo še, kljub grozni svobodi, nekaj raziskovalnih novinarjev, katerim je pač treba dati priznanje in, da na podlagi ugotovitev raziskovalnih novinarjev potem tudi poslanci, ki imamo funkcijo nadzora nad delovanjem Vlade in porabo javnih sredstev, sklicujemo nujne seje in tako naprej, o tem več v nadaljevanju.
Glejte, včeraj oziroma 26. tega meseca, pišejo mediji, da vas je Joc Pečečnik že pred meseci izzval, on je namreč, izhaja iz Kluba slovenskih podjetnikov, da bi bilo potrebno izobraževanje v digitalizaciji in IT veščinah takoj umestiti v osnovnošolski kurikulum. To je bila ena od zavez tudi naše vlade oziroma strateškega sveta, kjer ste par ur sodelovali tudi vi. ""To bi omogočilo…"", tako Joc Pečečnik, ""…da bomo že mlade uvedli v vseživljenjsko učenje. Tako bodo mladi to ponotranjili, za to ne bo potrebno najemati zunanjih agencij in institucij, kjer se bo porabljalo kupe denarja za to, da se ljudje udeležijo različnih izobraževanj.""
To je samo en del, kar beremo v medijih, ne vem ali ste to zdaj z novim piarom uspeli demantirati, nisem zasledil in prav tako beremo, ""Ministrica vehementno troši…"" - tako mediji, ne jaz, samo berem. - ""Ministrica vehementno troši, dolgotrajna oskrba pa brez digitalizacije."" Ta silno dolgotrajna oskrba, za katero nas kličejo direktorji domov za starejše in prosijo, da mi naj nekaj uredimo, ker ni nobenih navodil, ni nič, razen vehementno se izjavlja, da ste uredili financiranje oziroma uvedli novi davek, pa podobno kot nabava računalnikov, ne vemo točno, za kaj se bo ta davek, novi davek, novi prispevek uporabljal in tako novinarji, naprej berem ""Medtem, ko se ministrica širokousti o digitalni vključenosti vseh generacij, pa lahko pogledamo samo v drobovje javnega sektorja, kjer službe še vedno nimajo osnovnega orodja za delo. Država tako pogrne že na prvi stopnici digitalizacije. Tako še vedno caplja na mestu digitalna oskrba ministra Simona Maljevaca…"" In tako naprej in tako naprej.
Ja, zdaj pa k računalnikom, 13 tisoč. Običajno, če nekaj nabavljamo, najprej ugotovimo potrebe. Tako sem tudi sam ravnal, pa upam, da me ne boste zaradi tega interpelirali. davnega leta 1992, ko sem za veliko slovensko korporacijo nabavljal večjo količino IBM PC-jev. Če bi takrat, takrat sicer nisem imel opozicije, imel sem pa nadzor, tako kot se to spodobi za resno delniško družbo. Če bi se takrat ugotovilo, da sem kakšen tolar po nemarnem potrošil, bi v pol ure dobil pismo od predsednika uprave, ki me je postavil, da bi me takrat tudi razrešil. Mi zdaj mučimo muko glede teh računalnikov že enostavno predolgo in nam, kot državi, ni v ponos. Spet zahvaljujoč raziskovalnemu novinarstvu, od katerih smo dobili prve informacije in smo jih zasledili v medijih, v sredstvih javnega obveščanja in smo zaradi tega za, smo zaradi tega že 2. novembra lani zahtevali sklic nujne seje Komisije za nadzor javnih financ s točko dnevnega reda: Sporna poraba 6 in pol milijona evrov za nakup 13 tisoč prenosnih računalnikov. Sprejeli smo sklep, samo eden; Komisija za nadzor javnih financ poziva Ministrstvo za digitalno preobrazbo, da v sedmih dneh, sedmih delovnih dneh, predloži natančno poročilo o izvedbi razpisa, gre za cilje, merila in kriterije, razdelilnik za nabavljeno računalniško opremo po posameznih upravičencih in terminski plan izvedbe razdelitve opreme.
Sami ste rekli, da imate sedem dni več kot dovolj, ker smo vas vprašali zelo ljubeznivo, da bi vam morda ta rok podaljšali, ste rekli, da ne, da ne potrebujete, in sklep je bil sprejet takšen kot sem ga prebral. Se vam zahvaljujem, da ste nam dali del dokumentacije, kar je večina javno dostopnih, se seveda ne tukaj so tudi pogodbe in tako dalje. Kje pa je problem? Problem je pa v tem, ki ga še do danes nismo rešili in ga tudi do 1. aprila ne bomo, to pa je razdelitev teh računalnikov, kar pomeni, da ste nekaj nabavljali, pa niste vedeli za koga in zakaj. Jaz vam zdaj ne bom citiral, ker imam premalo časa, kaj je takrat rekel gospod Logaj, doktor Logaj, direktor Zavoda RS za šolstvo. Kaj je takrat rekel, kar je kolegica doktorica Vida Čadonič Špelič že povedala. Takratni predsednik Združenja ravnateljev osnovnih šol da se mu zdi čudno, Logaj je rekel, da se o tem nikoli nista pogovarjala. Glejte, to so, to ni Jožef Horvat, to so drugi rekli, tako da upam, da mi ne boste zdaj brez veze replicirali. Jaz samo povzemam kaj je, kaj kroži v javnosti. In ja, tudi ta zakon, ki je bil sprejet, ki bi vam zdaj pa le končno naj dal zakonsko podlago za razdelitev teh računalnikov, je res eno sračje gnezdo tukaj v Državnem zboru je nastal pravzaprav novi zakon, novi zakon, tisti, ki je prišel iz Vlade, tistega ni več in je bil res nespodoben in samo upam, upam, da se država kot taka zdaj v tej silni digitalizaciji, v kateri je zdaj na prvem mestu nabava 13 tisoč računalnikov, se pravi, če vi zdaj nekoga vprašate, kako teče digitalizacija, digitalna prenova in tako naprej v Sloveniji, vsak ima dejansko v klopi to misel, aha, nabava 13 tisoč računalnikov že pred meseci, ki pa jim enostavno jih ne znamo razdeliti. Tudi vaš kolega minister Mesec je nekako dvignil roke nad temi računalniki, in upam samo in to je moje vprašanje zdaj, ko boste delili te računalnike, ali boste vključili tudi regionalno komponento oziroma indeks regionalne razvitosti ali bolje nerazvitosti.
Veliko je še tega, kar bi si morali danes povedati, rad bi pa predvsem odgovore na vprašanja, ki naj bi pokazali kako bomo vendarle z digitalno preobrazbo šli naprej. Ali pa recimo še eno takšno vprašanje, kako poteka uresničevanje cilja povečati delež prebivalcev z vsaj osnovnimi digitalnimi znanji in kompetencami iz današnjih 50 na 80 % do leta 2030? To mora biti neka strategija, nek, nek strateški pogled, ne samo od včeraj na jutri., ne samo od začetka do konca mandata, ki se grozljivo približuje. Večkrat sem že povedal, pa vsak si to lahko sam izračuna, ki ima vsaj majčkeno tudi izkušenj, kako nek štiriletni mandat deluje. Efektivnega časa, gospa ministrica, je 15 mesecev, pa če sem optimist, 18 do volitev, ki bodo čez dve leti.
Ja, še nekaj, kar me mi je, kot nekoga, ki je nekoč delal v informatiki, vsaj četrt stoletja. Slovenija je leta 2023 pristala na 39. mestu vladnega indeksa pripravljenosti na umetno inteligenco, ki ga pripravlja britansko podjetje Oxford inside, in sicer na podlagi 39 kazalnikov v treh stebrih, in sicer vladni, tehnološki, ter podatki in infrastruktura. Leta 2022 je bila Slovenija  41., še leto prej pa 31. Pred nami so skorajda logično, Estonija, Češka, Poljska in res je, zaključujem z mislijo predsednice Republike, ki je izrazila obžalovanje na nedavni prireditvi Gospodarske zbornice Slovenije, ki je podeljevala nagrade umetnikom vodenja. Mislim, da ste bili tudi tam in predsednica republike je povedala, da smo pred 20. leti vstopili v družino evropskih narodov in držav, bili takrat pravzaprav med deseterico najbolj razviti. Ko smo leta 2008 predsedovali Svetu Evropske unije, so nas imenovali nova zvezda na evropskem nebu. In kot sama predsednica republike ugotavlja, danes so nas te štiri države iz te deseterice že prehitele. Kaj boste naredili, da bomo ta trend popravili? Hvala lepa.",Jožef Horvat,2024-03-28 00:00:00,"Slovenija je leta 2023 pristala na 39. mestu vladnega indeksa pripravljenosti na umetno inteligenco, ki ga pripravlja britansko podjetje Oxford inside, in sicer na podlagi 39 kazalnikov v treh stebrih, in sicer vladni, tehnološki, ter podatki in infrastruktura."
,"Spoštovana predsednica, hvala za besedo. Spoštovane poslanke in poslanci, kolegice in kolegi! Kot ministrica za digitalno preobrazbo v celoti zavračam vse očitke o sumu nevestnega, neodgovornega in negospodarnega dela, oškodovanja javnih sredstev, zavajanja javnosti, neuresničevanja obljub ter opustitve dolžnega ravnanja. Ravno nasprotno, s svojim delom sem s svojo ekipo vestno opravljala svoje naloge ter odgovorno izpolnjevala zakonske obveznosti ministrstva. Vse aktivnosti so bile izvedene skladno z zakonodajo, transparentno, učinkovito in z gospodarnim upravljanjem javnih sredstev. Nakup računalniške opreme za tiste, ki jo najbolj potrebujejo, ni nobena afera, še manj pa korupcijska praksa. Prejšnja Vlada Republike Slovenije je v začetku leta 2022 sprejela Zakon o spodbujanju digitalne vključenosti, s katerim je razdelila 29 milijonov evrov za digitalne bone za nakup opreme za otroke in mlade v vrednosti 150 evrov za vse, ne glede na njihov socialno materialni status le eden v nizu populističnih ukrepov, s katerimi so upali, da jim bodo pomagali dobiti dodatne glasove na prihajajočih volitvah. Med upravičeno opremo so bili celo tiskalniki, ne glede na to, da je to v popolnem nasprotju z digitalno preobrazbo, in to so naredili tisti ljudje, ki mi danes očitajo, da smo porabili 6 milijonov in pol za nakup prenosnikov za socialno ogrožene. Dodatno so za osebe, stare 55 let in več, predvideli digitalne bode v vrednosti 150 evrov, ki bi jih prejeli po opravljenem izobraževanju za osnovne digitalne kompetence. Javnosti so zamolčali, da so v proračunu zagotovili sredstva za največ 5 tisoč oseb, ne glede na to, da je v tej starostni skupini več kot 750 tisoč upravičencev. Tudi v tem primeru socialno-materialni status ni bil upoštevan in tudi to so naredili isti ljudje, ki mi danes očitajo zavajanje javnosti. Posledično smo spremljali prizore, kjer so starejši sredi poletja na vročem soncu stali več ur To kar je naredila prejšnja vlada, je odličen primer nevestnega dejanja. In nesmotrnega, negospodarnega razdeljevanja denarja. Na neustavnost zakona, ki so ga sprejeli, so glasno opozarjali Varuh človekovih pravic, Zagovornik načela enakosti, ZDUS in tako naprej. V Srebrni niti so takrat opozorili, da so (citiram): ""150-evrski boni, ki jih bo prejelo le 5 tisoč od dobrih 700 tisoč starejših od 55 let, šolski primer diskriminacije. "" (Konec citata.) Kot odgovor na očitano diskriminatornost je Državni zbor Republike Slovenije marca 2023 sprejel novelo Zakona o spodbujanju digitalne vključenosti, katere temeljna vsebinska sprememba glede na prej veljaven zakon je vzpostavitev mehanizma za zagotavljanje dostopa do računalniške opreme. Da bi olajšali dostop do znanja, je Republika Slovenija pred 30 leti vzpostavila Učbeniški sklad. Ta še danes lajša življenja večini staršev v naši državi. Danes živimo v digitalnem svetu, zato je treba narediti korak naprej in vzpostaviti nov, Računalniški sklad. Računalniška oprema je nujni sestavni del digitalne preobrazbe in je neločljivo povezana z načelom digitalne vključenosti. Dostop do interneta pomeni dostop do znanja in informacij, ga razumemo kot osnovno človekovo pravico in mehanizem je v nasprotju s takšnimi in drugačnimi enkratnimi dodatki in boni transparentna ter sistemsko urejena rešitev.
V javnosti je večkrat zaokrožila neresnična informacija, da nismo vedeli, za koga kupujemo prenosnike. To je ena velika laž. Zakon, ki je bil sprejet lani, je v 23. členu zelo jasno določil upravičence do izposoje računalniške opreme, in sicer so na prvem mestu upravičenci do denarne socialne pomoči, varstvenega dodatka ali izredne denarne socialne pomoči, nato so otroci s posebnimi potrebami, potem so osebe s statusom invalida in na koncu upokojenci, ki prejemajo pokojnino nižjo od zagotovljene pokojnine. Še enkrat poudarjam, že sam zakon, ki je bil sprejet lani, jasno določa upravičence do izposoje računalniške opreme. Novela zakona tudi jasno določa, da se mehanizem vzpostavi pri javnem, štipendijskem, razvojnem, invalidskem in preživninskem skladu Republike Slovenije, in sicer do 1. januarja 2024, sredstva za izvajanje mehanizma pa se zagotavljajo v finančnem načrtu našega ministrstva. Da bi zagotovili uspešen začetek delovanja mehanizma smo ravnali odgovorno in že leta 2022 ob pripravi proračuna za 2023 na proračunski postavki planirali sredstva, s čimer so bili tudi vzpostavljeni pogoji za pripravo novele zakona. Ta torek je Državni zbor potrdil še eno novelo. Ta prinaša manjše spremembe, ki so usmerjene predvsem v bolj učinkovito delovanje mehanizma in hitrejše razdeljevanje računalniške opreme. Tako bo omogočeno, da se bo znotraj javnega poziva računalniška oprema ciljno dodeljevala manjšim skupinam upravičencev. Časovni vrstni red oddanih vlog bo imel bistveno manjšo težo pri odločanju kdo bo prejel računalniško opremo, kar bo pripomoglo k bolj pravičnemu sistemu. Hkrati se s ciljem, da bodo posamezniki, ki glede na svoje socialne okoliščine opremo najbolj potrebujejo, to prejeli v najkrajšem možnem času. Za leti 2024 in 2025 se upravičence določa s samim zakonom. V okviru javnega poziva bodo opremo tako prejeli upravičenci, ki imajo vsaj enega otroka, ki je vključen v osnovnošolsko izobraževanje, in so kot upravičenci do otroškega dodatka uvrščeni v prvi dohodkovni razred. Gre za socialno najšibkejše družine, katerih mesečni dohodek na osebo ne presega 230,76 evra. Tako bodo tudi ti otroci v domačem okolju imeli na voljo ustrezno računalniško opremo, ki bo prispevala k dvigu njihove digitalne pismenosti in preprečila digitalno izključenost. Če pa po dodelitvi računalniške opreme upravičencem iz prvega dohodkovnega razreda javni sklad razpolaga z dodatno računalniško opremo, lahko to v okviru nadaljnjih pozivov dodeli upravičencem do otroškega dodatka iz drugega do vključno šestega dohodkovnega razreda.
Norčujete se, da smo vedeževalci. Ko so avgusta 2023 Slovenijo doletele poplave, je bil pripravljen Zakon o interventnih ukrepih za odpravo posledic poplav in zemeljskih plazov, ki v 123. členu določa, da MDP zagotovi prenosne računalnike osebam javnega prava, ki izkažejo, da jim je bila v poplavah in plazovih uničena ali poškodovana računalniška oprema, ki jo potrebujejo za delo. 4. septembra 2023 je naše ministrstvo vsem slovenskim občinam poslalo poziv za posredovanje seznamov uničene ali poškodovane računalniške opreme do 30. 9. 2023. Upravičenost je bila izkazana s strani osem občin za skupno 39 računalnikov, ki so bili že vsi prevzeti in so že v uporabi. In nehajte lagati, da je GEN-I imelo kakršnokoli povezavo s tem, ker ni imel v javnosti je bilo veliko neresnic o tem, da nismo opravili analize na MDP Naredimo analizo trga pred vsakim javnim naročilom. Ker je naše ministrstvo kupovalo veliko količino prenosnikov naenkrat, smo naredili analizo trga pri glavnih proizvajalcih oziroma distributerjih na slovenskem trgu. Pri tem posebej poudarjam, da smo sledili 6. členu Zakona o javnem naročanju, ki določa eno izmed temeljnih načel javnega naročanja, in sicer načelo gospodarnosti, učinkovitosti in uspešnosti po katerem mora, ponavljam, mora naročnik oblikovati razpisno dokumentacijo tako, da je mogoče ponudbo oddati po več sklopih, s čimer se omogoči večjo dostopnost javnega naročila gospodarskim subjektom. Javno naročilo je izvedlo Ministrstvo za javno upravo, ki je skladno s sklenjenim sporazumom med MJU in MDP pristojno za izvajanje javnih naročil za potrebe našega ministrstva in v skladu s 40. členom Zakona o javnem naročanju je bil izveden odprti postopek, kar pomeni, da se je lahko prijavil kdorkoli, če je izpolnjeval pogoje. Vsa razpisna dokumentacija je javno objavljena in dostopna in vsak lahko preveri, da v tem postopku ni bilo nobene korupcije.
Veliko zavajanja je bilo tudi glede šol. Ministrstvo za vzgojo in izobraževanje v delu, okrog katerega sodijo vzgojno izobraževalni zavodi, nas je obvestilo, da je v Sloveniji takšnih zavodov približno 1000, ki delujejo na okoli 2500 lokacij. Prav tako so navedli, da je v zavodih zaradi iztrošenosti potrebno IKT opremo redno obnavljati na pet do osem let in ocenjujejo, da je vsako leto zaradi zastarevanja potrebno obnoviti od 7 tisoč do 10 tisoč prenosnikov. Zaradi hitrega razvoja in povečanja uporabe IKT, je potrebno postopoma zviševati nivo opremljenosti vzgojno izobraževalnih zavodov in v ta namen MVI ocenjuje, da bo potrebno v naslednjih letih zagotavljati nekaj tisoč računalnikov na leto. Na MDP smo sporočili MVI, da lahko zagotovimo približno 3 tisoč prenosnih računalnikov, ti so nam nato posredovali seznam potreb v zavodih, ki jih je ustanovila država. Skladno s 13. členom Zakona o stvarnem premoženju države smo na MDP s 136. zavodi sklenili dogovor o prenosu in te računalnike tudi razdelili, so že v uporabi.
Še ena lažna novica, ki je krožila v javnosti in jo je nazadnje na protestu, ki ga je organizirala stranka SDS, prejšnji teden ponovil poslanec Janša, je ta, da smo kupili stare prenosnike. To je laž. Prenosniki, ki smo jih kupili, so novi, tovarniško izdelani konec avgusta oziroma v začetku septembra lani. Zavajate, da prenosniki že eno leto čakajo v skladišču. Večina prenosnikov, razen teh, ki smo jih razdelili občinam, je bila dobavljena konec novembra, štiri mesece. V tem času smo razdelili prenosnike tudi šolam. V kratkem bo ŠRIPS objavil poziv in takoj za tem bomo razdelili še preostale prenosnike. Še spomladi, kot sem napovedala v začetku leta in takrat pričakujem kapo dol s strani predsednika Komisije za nadzor javnih financ, ker mi je to obljubil v enem od gostovanj v večernih poročilih.
Na matičnem odboru so poslanci SDS govorili, da smo prenosnike preplačali in da je na spletu možno enake prenosnike kupiti za bistveno nižjo ceno. Tudi to je laž. Posnetki zaslona, ki so se pojavili v nekaterih medijih in iz katerih so razvidni prenosni računalniki znamke HP in Lenovo novo v cenovnem razredu od 345 do 399 evrov niso podprti niti z informacijo o viru, kaj šele z datumom pridobljene informacije, še najmanj pa za oceno primerljivosti računalnikov.
Večkrat se pojavi zapis, da so bile analize opravljene ob pomoči strokovnjaka, toda ta strokovnjak se nikjer ne pojavi z imenom in priimkom, izobrazbo in izkušnjami, ki njegovo strokovnost tudi potrjujejo. In da bo javnost lažje razumela: vsak proizvajalec proizvaja prenosnike v različnih kakovostnih razredih. Kakovostni razred se določi glede na količino funkcionalnosti in tega, iz kakšnih materialov je narejen. Proizvajalec HP svoje modele označuje s trimestnimi številkami. Prva številka pomeni razred, razred pomeni tudi cenovni rang. V člankih so se pojavljali prenosniki kakovostnega razreda, ki se začnejo s številko 2, ki je najnižji rang prenosnih računalnikov in seveda zato so tudi najcenejši. Mi smo kupili prenosnike, ki so kakovostnega razreda, ki se začnejo s prvo številko 4, ki so v srednjem kakovostnem razredu, narejeni so iz boljših materialov, iz boljših komponent, vsebujejo več funkcionalnosti in zato so tudi dražji.
Veliko govora je bilo o operacijskih sistemih. V skladu s strategijo Digitalna Slovenija 2030, ki jo je sprejela naša Vlada, so bili prenosniki kupljeni brez nameščenega licenčnega operacijskega sistema, saj smo zavezani načelu odprtokodnosti. Na našem ministrstvu in v celotni naši vladi strategije niso le črke na papirju, ampak jih dejansko izvajamo. Isti poslanci, ki mi danes očitajo neodgovorno, nevestno in negospodarno ravnanje zato, ker sem izpolnjevala zakonske obveznosti zapisane v zakonu, ki ga je sprejela naša Vlada in ste ga potrdili tukaj v Državnem zboru, so sami odgovorni za to, da mora država, torej mi vsi, tudi socialno najšibkejši, plačati 800 tisoč evrov kazni, ker Sloveniji ni uspelo pravočasno v svoj pravni red prenesti evropske direktive o elektronskih komunikacijah. Slovenija bi morala direktivo prenesti do decembra 2020, a je bil Zakon o elektronskih komunikacijah ZEKom sprejet šele septembra 2022, ko je nastopila naša Vlada. V prejšnjem mandatu je v Državnem zboru z njim dvakrat neuspešno poskušala tudi vlada Janeza Janše in ja, drži, da je predlog kmalu po začetku dela naše vlade v svežnju številnih zakonskih predlogov vložila skupina poslancev SDS, vendar je bilo v takratnem zakonskem predlogu veliko nepravilnosti, na katere so opozarjali Evropska komisija, Zakonodajno-pravna služba državnega zbora in tudi nacionalni regulator. Te nepravilnosti smo mi nemudoma odpravili s 73 dopolnili koalicijskih poslanskih skupin in zakon potem tudi sprejeli. Taka ravnanja naša vlada odpravlja in popravlja.
Na MDP smo poleg zakona sprejeli še sedem podzakonskih aktov na podlagi ZEKom, s katerimi bomo olajšali gradnjo omrežij in spodbujali povezljivost po celotni državi. Med njimi je tudi uredba o vzpostavitvi in zagotavljanju sistema javnega obveščanja in alarmiranja prek javnih mobilnih omrežij. Ta bo omogočila vzpostavitev sistema, ki bo obveščal prebivalke in prebivalce o nevarnostih v primeru nesreč. Sodelovali smo pri pripravi interventnega zakona in pri Zakonu o obnovi in razvoju, v okviru katerega so predvideni tudi ukrepi za sofinanciranje gradnje visoko zmogljivih komunikacijskih omrežij in pospeševanje gradnje javnih komunikacijskih omrežij tudi na najbolj odročnih koncev Slovenije. Letos januarja smo sprejeli tudi Zakon o izvajanju Uredbe o enotnem trgu digitalnih storitev, s katerim bomo poskrbeli za bolj varno in zaupanja vredno spletno okolje. Poleg zakonodaje smo sprejeli številne strateške dokumente z akcijskimi načrti, med njimi krovno strategijo Digitalna Slovenija 2030, načrt razvoja gigabitne infrastrukture do leta 2030, akcijski načrt za strategijo digitalnih javnih storitev 2030 in tudi Nacionalni strateški načrt za digitalno desetletje.
Očitate nam, da na MDP nimamo kaj za pokazati. Zakonodajne stvari sem že naštela, v nadaljevanju vam bom predstavila kako zelo se motite. V različne projekte razvoja digitalnih kompetenc je bilo lani vključenih več kot 5 tisoč 200 mladih, preko 23 tisoč 400 starejših in 513 žensk, ki so pričele s prekvalifikacijo v IKT poklice. Ukrepe smo izvajali v več kot 80 odstotkih slovenskih občin ter teritorialno dobro pokrili vso državo. S takšnimi projekti nadaljujemo tudi letos v okviru sofinanciranja gradnje odprtih širokopasovnih omrežij na območjih, kjer ustrezna širokopasovna infrastruktura še ne obstaja in tudi ni tržnega interesa za njeno gradnjo je bil v okviru projektov GOŠO 4 in GOŠO 5 omogočen dostop do širokopasovnega omrežja preko 6 tisoč slovenskim gospodinjstvom. Ob tem bi dodala, da je bilo črpanje sredstev evropske kohezijske politike za GOŠO 5 in GOŠO 5 na dan 1. 6. 2022, ko sem postala ministrica, pol milijona, medtem ko nam je uspelo dvigniti realizacijo na 15 milijonov in pol na dan 31. 12. In kaj vam povedo te številke? Da je prejšnja Vlada to področje zelo zanemarjala.
Na portalu eUprava smo prenovili in optimizirali več kot 160 elektronskih vlog, predvsem s področja inšpektoratov notranjih zadev, družin in občin. Med pomembnejšimi je tudi širitev vpogleda v lastne osebne podatke iz centralnega registra prebivalstva, prenovo postopka elektronskega podaljšanja prometnega dovoljenja, ker se podatki o zavarovanih policah po novem pridobijo avtomatsko iz registra avtomobilskih zavarovanj. Elektronska storitev za pridobitev subvencije za električna vozila. Javni vpogled preko QR kode v podatke o listinah, ki jih izdaja Uprava Republike Slovenije za pomorstvo. Na portalu Spot za poslovne subjekte smo omogočili storitev dostopa do podatkov za izračun osnove nadomestila plače, elektronski postopek za pridobitev subvencije za električna vozila za poslovne subjekte in elektronske postopke, ki so v pristojnosti občin, med njimi vloga za prodajo, nakup, menjavo in najem zemljišča v lasti občine, zahteva za izdajo mnenja občina o skladnosti s prostorskim aktom pred izdajo gradbenega dovoljenja in vloga za ustanovitev služnostne pravice na nepremičnini v lasti občine. Od 1. 2. 2024 je na portalu Spot vzpostavljeno tudi elektronsko potrdilo o darovanju krvi. Da bi olajšali uporabo vseh teh digitalnih javnih storitev, smo po celotni državi vzpostavili tudi tako imenovane Digi info točke. Na sistemu elektronskega vročanja, na katerem je priključenih že preko 300 institucij, smo uvedli dva nova načina vročanja. Izvedli smo tudi usposabljanja za več kot tisoč 500 javnih uslužbencev. Vzpostavili smo novo storitev e-samonaročanje za naročanje na termin obiska na upravni enoti za stranke, ki je bila razvita na podlagi dogovora z Ministrstvom za javno upravo in ob sodelovanju upravnih enot. V sodelovanju z Ministrstvom za naravne vire in prostor smo v mesecu marcu, torej v tem mesecu, uvedli nov sistem e-graditev.
Naša prizadevanja za uspešno digitalno in zeleno preobrazbo Slovenije so v skladu z evropskimi načeli v prvi vrsti usmerjena v izboljšanje kvalitete življenj naših prebivalk in prebivalcev in razvoj celotne države, nič manj pa tudi v odpiranje Slovenije svetu in povezovanje z najsodobnejšimi trendi v gospodarstvu. Pred dobrim mesecem nam je uspelo na Brdu pri Kranju zbrati okoli 600 predstavnikov iz 67 držav z vsega sveta na forumu, ki smo ga organizirali za Unesco, o eni najbolj aktualnih tem sodobnega časa, o etiki v umetni inteligenci. Na podlagi tamkajšnje razprave in ugotovitev, je v naši državi osem tehnoloških velikanov, med njimi tudi Microsoft, Mastercard, Lenovo, Telefonica in... / nerazumljivo/, podpisalo prvi tak sporazum o spoštovanju etičnih načel in človekovih pravic pri razvijanju zaupanja vredne umetne inteligence, ki dela v dobro ljudi.
In ko govorimo o dejstvih, me veseli tudi to, da se vendarle ni uresničila gebelovska parola, po kateri vztrajno in dolgo ponavljana laž postane resnica. Zdaj je jasno, da je bila dolgo in po strankarsko dirigiranih medijih ponavljana laž, da za nakup računalniške opreme ni bilo pravne podlage, samo zavestno zavajanje. Ampak, veste, dejstva ne prenehajo obstajati samo zato, ker jih nekdo ne želi sprejeti. In kot pravi Hannah Arendt (citiram): ""Idealni subjekt totalitarne vladavine ni prepričan nacist ali prepričan komunist, temveč človek, za katerega razlika med dejstvi in fikcijo ter med resničnim in napačnim več ne obstaja."" (Konec citata.) In kot smo že večkrat pokazali, Slovenke in Slovenci znamo razlikovati med resničnim in lažnim.
In ob zaključku: niso računalniki tisto, kar moti predlagatelje interpelacije; digitalna preobrazba brez računalnikov ni izvedljiva, ne obstaja. To, da Ministrstvo za digitalno preobrazbo nabavlja računalniško opremo, je nekaj povsem normalnega. Tako kot je povsem normalno, da Ministrstvo za infrastrukturo gradi železnice in ceste, Ministrstvo za visoko šolstvo, znanost in inovacije vlaga v raziskovalno opremo, Ministrstvo za zdravje v zdravstveno infrastrukturo in opremo, Ministrstvo za solidarno prihodnost v stanovanja in in domove, in tako naprej. Moti vas nekaj drugega. Pozorno poslušam razprave tukaj v Državnem zboru in spremljam tudi vaše izjave v javnosti. Za vas sem moteča jaz. Med dosedanjimi šestimi interpelacijami z zahtevami po pojasnjevanju svoje politike, so bile štiri take, ki so bile namenjene izključno ženskim političarkam. Ženske v politiki smo za marsikoga moteče. Sama nosim še dodatni nahrbtnik, sem tujka, migrantka, čefurka, po vaše. Ob tem se spomnim na besede Ivane Dilas in ponovno citiram. Ko rečejo: ""Prekleti čefurji, postrelite migrante, parazitski umetniki, ko jim niso všeč izobražene in liberalne ženske, ko pošiljajo stran vse, ki jim materni jezik ni slovenščina. Tudi to sem jaz, vse to sem jaz in danes sem še pogumna. Ker sem v to prisiljena."", konec citata. Pogumna sem pa zato, ker imam čisto vest, ker sem mirna, ker vem, da sem s svojim vestnim in odgovornim ravnanjem izpolnjevala zakonske obveznosti ministrstva, ki ga vodim. Vse aktivnosti so bile izvedene skladno z zakonodajo, transparentno, sem edina, ki je delila porabo svoje kartice na portalu OPSI. Toliko o moji netransparentnosti. Učinkovito in z gospodarnim upravljanjem javnih sredstev. V tem konkretnem primeru smo z ekipo sledili danim obljubam ter sistemskim ukrepom zagotovili računalniško opremo za najbolj ranljive skupine državljanov. Odprto javno naročilo je bilo v skladu z jasno zakonsko obveznostjo in je bilo izvedeno skladno z vsemi načeli javnega naročanja ter s ciljem maksimalno prispevati h gospodarnosti in učinkovitosti dobave in porabe javnih sredstev, in skladno s tem ostro zavračam vse očitke podane v interpelaciji. Hvala. / aplavz/",Emilija Sojmenova Duh,2024-03-28 00:00:00,"Pred dobrim mesecem nam je uspelo na Brdu pri Kranju zbrati okoli 600 predstavnikov iz 67 držav z vsega sveta na forumu, ki smo ga organizirali za Unesco, o eni najbolj aktualnih tem sodobnega časa, o etiki v umetni inteligenci. Na podlagi tamkajšnje razprave in ugotovitev, je v naši državi osem tehnoloških velikanov, med njimi tudi Microsoft, Mastercard, Lenovo, Telefonica in... / nerazumljivo/, podpisalo prvi tak sporazum o spoštovanju etičnih načel in človekovih pravic pri razvijanju zaupanja vredne umetne inteligence, ki dela v dobro ljudi."
,"Hvala za besedo.
Spoštovana ministrica in državna sekretarka, kolegice in kolegi, slovenska javnost!
Danes bom govorila o interpelaciji, torej o delu ministrice Stojmenove Duh, o delu, kot ga vidimo mi v Novi Sloveniji. Pri tem bi rada prosila vse, da verska čustva, posebno v tem tednu, pustimo ob strani in se ne žalimo; naj jih doživlja vsak osebno, tako kot misli, da je prav.
Torej, digitalizacija je seveda pomembna in je gonilo razvoja, zato je prav, da o njej govorimo. In pomembno je, kakšen odnos ima do nje Vlada in seveda resorna ministrica. Na 22. strani programskega dela koalicijskega dogovora vaše Vlade je navedenih šest pomembnih prioritet. Da mora Slovenija postati privlačna država za visoko usposobljene strokovnjake na digitalnem področju. Da je potrebno poskrbeti za ustrezno in dostopno digitalno infrastrukturo vseh slovenskih gospodinjstev. Da je potrebno celovito prenoviti šolske vsebine na vseh izobraževalnih nivojih in poskrbeti, da bodo vzgajali digitalne kompetence ter digitalno pismenost. Da je potrebno zagotoviti visoko stopnjo digitaliziranosti javnih storitev. Z vsem se strinjamo. V odgovoru ministrice na interpelacijo smo v začetku poslušali interpelacijo njenega predhodnika Marka Borisa Andrijaniča. Najprej je naštela njegove napake, pa vendarle poglejmo kaj je naredil Mark Boris Andrijanič v svojem mandatu. Med drugim je podpisal memorandum o sodelovanju s skupino Google, pa sporazum o partnerskem sodelovanju s trenutno najbolj znanim podjetjem na svetu za področje umetne inteligence. Zagnal je pilotni projekt Virtualno okno upravnih enot, s čimer je želel preizkusiti rešitev, ki bo državljanom omogočila, da opravijo vrsto upravnih zadev kar preko video
klica na upravno enoto. V prejšnjem mandatu se je s številnimi mednarodnimi aktivnostmi začelo postavljati Slovenijo na globalni digitalni zemljevid in jo predstavljati kot atraktivno destinacijo za najboljša svetovna podjetja in talente. Zato je takratna vlada sprejela številne davčne in druge ukrepe za izboljšanje poslovnega okolja in vračanje slovenskih strokovnjakov iz tujine, česar si vsi želimo. Ob svoji predstavitvi na matičnem odboru, bilo je 28. maja leta 2022, je ministrica dejala, da ne bo rušila vsega, kar je bilo dobro narejenega v preteklem mandatu, da bo skrbno pregledala ukrepe strateškega sveta, sprejete strategije, ki so jih naredili za posamezna področja. Ko ste zapustili strateški svet za digitalizacijo, to je bilo še v prejšnji vladi, ste dejali, da ključni razvojni dokument, ki naj bi omogočil in pospešil pametno digitalno preobrazbo v Sloveniji ne zagotavlja izvedljivega načina za doseganje digitalnega preboja. In kaj ste naredili vi? Takrat me je dejansko zmotilo, da ste govorili več o napakah predhodnika kot o svojem programu dela. Bi pa rada posebej poudarila in gospa ministrica, najbrž se boste tega spomnili, da sem v svoji razpravi na matičnem odboru posebej rekla, da sem ponosna kot ženska, da tudi vi kot ženska, mlada in izobražena inženirka, prevzemate tako pomemben resor. Torej, takrat sem vam zaželela obilo sreče pri vašem delu, veliko smo torej pričakovali od vas, kajti tudi vaš predhodnik je veliko naredil in imel velike načrte. Vendar se je skozi vaše delo, tako pač vidimo v Novi Sloveniji, pokazala neka nezmožnost odločanja oziroma učinkovitega vodenja ministrstva. V stranki SDS so za to vložili interpelacijo, ker pravijo, da ste svoje delo opravljali nevestno, netransparentno in nesmotrno. Še več, sama, to pa je značilno za vas, gospa ministrica, tudi danes v odgovoru niste sprejeli ene odgovornosti za svoje delo, kot da ne bi delali napak, pa saj veste, da napake delamo vsi. Sklicevali ste se na druga ministrstva, na Ministrstvo za izobraževanje, Ministrstvo za delo, o tem resorna ministra nista vedela veliko, ko ste se sklicevali na njihovo delo, na javni sklad, na občine in tako naprej. Po izvedbi razpisa se je pokazalo, da nobena od teh skupin o nakupu računalnikov ni vedela ničesar, torej niso bile vključene v postopek. Predsednik Združenja ravnateljev Slovenije, Gregor Pečan, je o nakupu računalnikov izvedel iz medijev, vsaj tako je javno rekel. Ni bilo jasno, če so nabavljeni računalniki po tehničnih karakteristikah ustrezni, ni bilo jasno, koliko računalnikov potrebujemo, ali 13 tisoč ali več. Sporna naj bi bila tudi cena, povprečna cena, ki je bila 500 evrov. Tudi takrat, ko ste jih nabavili, so se v javnosti pojavljali podatki, da bi te računalnike lahko kupili ceneje za 350 do 400 evrov, predvsem če bi uveljavljali popust na količino. Saga z računalniki se je nadaljevala, s tem, da smo izvedeli, da dejansko so nabavljeni in da se nahajajo v skladišču v Logatcu in da za to davkoplačevalci plačujemo 2 tisoč 500 evrov na mesec. Pa da bodo računalniki imeli odprtokodni operacijski sistem, kot ste danes povedali, čigar nameščanje naj bi stalo 25 evrov na posamezni prenosnik. Nekje vmes smo tudi izvedeli, da bo potrebno spremeniti zakon, da bi pravzaprav sploh vedeli komu in na kakšen način bodo računalniki razdeljeni. Torej ta predlog novele, ki je bil sprejet ta teden v torek vam je uspelo nekako z amandmaji urediti in zdaj vemo kdo so prejemniki teh računalnikov, torej to so vsi, ki imajo vsaj enega osnovnošolskega otroka in so kot prejemniki otroškega dodatka uvrščeni v prvi dohodnini dohodninski razred. To pomeni, da so upravičenci tisti, katerih mesečni dohodek ne presega 230 evrov na posameznega člana. Mislim, da je tako tudi danes v odgovoru ministrica povedala. Če bo še opreme kaj ostalo, boste razdelili med druge dohodkovne razrede. Še nekaj o tem zakonu. Ta zakon, spomnite se s kakšno muko je šel čez Državni zbor. Najprej ga je pravna služba raztrgala, potem sem rekla, da ste ga nekako z amandmaji zakrpali in končno ste ga sprejeli in tako boste zdaj, zdaj pa končno lahko razdelili teh 13 tisoč računalnikov, ki so zdaj že nekoliko starejši, niso čisto novi, če se nekje na njih nabira prah v Logatcu od teh 13 tisoč pa ste roko na srce uspeli razdeliti kar 39 računalnikov. Ti so pa že razdeljeni brez zakona. V Novi Sloveniji smo na sejah komisije za nadzor javnih financ v preteklosti dokazovali, da je bil nakup teh 13 tisoč računalnikov za 6,5 milijona najprej slabo načrtovan, da ne rečem nenačrtovan, da je bil negospodaren. in netransparenten. In tudi do sprejema zakona, ki je bil sprejet, da se ne pozabi, v tem tednu tudi se ni vedelo, komu, kako in pod katerimi pogoji boste te računalnike delili. Portal Preiskovalno.si je raziskal, da je pri izvedbi pilotnega projekta Mobilni heroji ministrica uredila posel za podjetje, kjer je delala njena doktorska študentka in njena sedanja svetovalka v kabinetu. Vrednost tega posla za podjetje Simbioza Genesis je bil vreden 107 evrov iz državnega proračuna. Morda se kdo sprašuje, da bi bili to lahko zametki korupcije, jaz tega ne trdim. Samo na glas povem, kaj bi lahko to bilo. Ministrstvo za digitalno preobrazbo je pod vodstvom ministrice Emilije Stojmenove Duh lani jeseni podpisalo več kot 6 milijonov evrov vredno pogodbo z Obrtno podjetniško zbornico Slovenije o odprtju tako imenovanih 222 digi info točk po vsej državi. Tudi to je danes gospa ministrica povedala v odgovoru na interpelacijo. V Novi Sloveniji smo preverili kako obiskane so te info točke, kjer naj bi prebivalcem na razumljiv način nudili svetovanje in podporo s področja uporabe digitalnih javnih storitev. Če je v 4 mesecih 222 točk obiskalo 15 tisoč ljudi, to pomeni, da je vsako točko mesečno obiskalo v povprečju 17 ljudi. Če bo obisk tudi v prihodnjih mesecih do konca projekta podoben, to pomeni, da bo vsak obisk davkoplačevalce stal okrog 130 evrov. S tem se pojavlja pravzaprav tudi vprašanje racionalne porabe javnega, proračunskega denarja. Marca lanskega leta smo dobili krovno strategijo digitalne preobrazbe Slovenije do leta 2030. Za katero so strokovnjaki zapisali: Strategija je razvojna, ni pa inovativna, kaj šele prebojna. Pravzaprav postavlja digitalizacijo ali digitalno preobrazbo države, torej družbe, gospodarstva in javne uprave, kot da je sama sebi namen. Strategija, deluje bolj kot nek načrt osemletnega razvoja informacijskih tehnologij, pač moramo iti v korak s časom, tehnološko ne smemo zaostajati, gospodarstvo mora biti konkurenčno. Pravzaprav je pomembno, da jo imamo, ne pa to, kaj želimo z njo doseči, so se takrat spraševali strokovnjaki.
Strategija torej ne bo prinesla digitalnega preboja in predstavlja to, zaradi česar ste ministrica zapustili strateški svet. Torej, premalo je ambiciozna, takrat ste rekli, da so ukrepi tistega strateškega sveta tudi premalo ambiciozni. V uvodu so med drugim padla sredstva za digitalne tečaje in bone za skoraj 100 tisoč upokojencev. Kot je znano, je ministrica razpis razveljavila z obrazložitvijo, da je neskladen z Zakonom o spodbujanju digitalne vključenosti, prav tako je bil že pripravljen razpis za tečaje robotike in programiranja za mlade, ki je obtičal v predalu.
In še nekaj o vaši ambicioznosti. V planu za letošnje leto vašega ministrstva so napisane štiri točke: Zakon o digitalni preobrazbi Slovenije, Zakon o izvajanju uredbe o evropskem upravljanju podatkov, torej prepis uredbe, sprememba Zakona o spodbujanju digitalne vključenosti, Zakon o izvajanju uredbe o enotnem trgu digitalnih storitev. V tem letu naj bi vam tako končno uspelo razdeliti tudi računalnike. Sprejeti morate še eno uredbo, Zakon o digitalni preobrazbi Slovenije pa ste že lani poleti rekli, da bo pripravljen do konca lanskega leta, pa ni bil. Ministrici doktor Emiliji Stojmenovi Duh se je v tem mandatu nabralo nekaj napak, ona ne vidi pravzaprav niti ene, in mislim, da je bilo narejeno premalo konkretnih predlogov in izboljšav za digitalizacijo slovenske družbe.
In zdaj še nekaj o delu oziroma zaposlovanju na ministrstvu; v medijih smo prečitali, da so ljudje nezadovoljni in da odhajajo. To ni samo na tem ministrstvu, to je skoraj na vseh ministrstvih te vlade. Eno ministrstvo posebno dobro poznam. Zaposleni, ki so tam že leta in leta in so preživeli marsikakšnega ministra, ker so strokovnjaki, znajo povedati, da take politizacije javne uprave kot jo doživljajo pod to Vlado, niso še doživljali nikoli prej. To niso moje besede, samo ponavljam besede, kar so mi povedali javni uslužbenci, ki jih leta in leta poznam na različnih ministrstvih. Tako naj bi bilo tudi na ministrstvu, ki ga vodi gospa ministrica doktor Emilija Stojmenova Duh.
V Novi Sloveniji smo prepričani torej, da ministrica ni bila učinkovita, kot je obljubila, da je denar vsaj za 13 tisoč računalnikov, porabila neracionalno, da bi morala najprej vedeti, pod katerimi pogoji in komu bo računalnike delila, pa jih potem kupiti. Torej, ocenjujemo, da je dovolj razlogov, da bomo interpelacijo soglasno podprli. Hvala lepa.",Vida Čadonič Špelič,2024-03-28 00:00:00,"Med drugim je podpisal memorandum o sodelovanju s skupino Google, pa sporazum o partnerskem sodelovanju s trenutno najbolj znanim podjetjem na svetu za področje umetne inteligence."
,"Najlepša hvala, spoštovani gospod podpredsednik. Zanimiva, lahko bi rekel, interpelacija, mogoče nekoliko nenavadna. Jaz bom začel nekako z nekaj pogledi kaj sploh je Ministrstvo za digitalno preobrazbo. Zakaj smo tisti, ki smo se s tem ukvarjali lahko bi rekel skoraj desetletje to v bistvu postavili in kako smo se zavedali in kako smo načrtovali kaj naj pomeni digitalna preobrazba Slovenije in zakaj je največji problem te interpelacije niti ni šest-milijonska izguba, recimo, s temi računalniki, ampak če je to najmanjša škoda, ki jo je ministrica povzročila, ampak je predvsem 5. točka, ko govori o neuresničevanju obljub za zagotovitev politične stabilnosti, povrnitve zaupanja v demokratične institucije, nosilce oblasti, krepitev strokovnih argumentov pri političnem odločanju in tako naprej. V Slovenski demokratski stranki smo skupaj s številnimi strokovnjaki Thinktan pripravili slovensko, Slovenija nosilka digitalne preobrazbe, spisali smo resolucijo, sam sem eden izmed soavtorjev te resolucije o digitalni preobrazbi v Sloveniji. Jaz sem si danes zjutraj šel v zakladnico mojih nekdanjih dokumentov pogledati. Sam nisem mogel verjeti, kaj smo se takrat pisali, primerjali in postavili neko vizijo, ki bi naj povezala slovensko politiko tako levo, kot desno na nekem pozitivnem projektu. Sam sem 12 let tukaj v parlamentu. Spoštovane kolegice in kolegi, od teh starih poslancev, po moje sem eden izmed redkih poslancev, ki nikoli ni bil član nobene preiskovalne komisije. A veste zaradi česa? Zato, ker sem šel v politiko, da kaj naredimo. Zdaj, da bom sedel preiskovalki cel mandat pa s prstom kazal kdo kaj ni naredil, kdo je naredil kakšno napako, ni moje delo v politiki. Jaz mislim, da je delo, da nekaj premaknemo naprej, da povežemo ljudi, da si ne zapiramo vrat, ampak da jih odpiramo. Tudi ministrico za digitalno preobrazbo, ki prihaja tudi iz štajerskega, glejte nisem nikoli kritiziral, do danes. Relativno sva, mislim, da imela en lep odnos. Razočaran sem s strani tega, ker je vseeno strokovnjakinja, kakorkoli in razočaran sem tudi, bil sem osebno, lahko bi rekel, užaloščen, da ste nas nagovorili, da vas diskreditirajo, ker ste ženska, ker ste prišli od drugod in tako naprej. Ne, glejte, jaz sem bil sam v tujini. Sam sem bil pet let v Avstriji, nekaj malega celo v Nemčiji in če kdo čuti tujino, sem tudi sam to čutil. Ampak toliko koliko je pozitivne diskriminacije v Sloveniji do ljudi, ki prihajajo in želijo delati in ustvarjati, glejte, toliko ni, po moje, v nobeni državi v Evropski uniji. Tako da tega izgovora, bi prosil, vsaj v moji družbi ne izgovarjajte, ker to ni izgovor.
Ta digitalna preobrazba Slovenije, ki smo jo predstavili leta 2019 na mednarodnem sejmu v Celju, kjer je bila zbrana neka strokovna javnost, ogromno novinarjev, je naletela, lahko bi rekel, na ogromno pozitivnih, lahko bi rekel, pogledov za vse strokovne javnosti in nenazadnje tudi za politične javnosti. Torej, mi smo si zadali, da v tej, lahko bi rekel na pragu te četrte industrijske revolucije, da naredimo ta prebojni moment Slovenije, da se kot mala država, ki imamo kar nekaj odličnih malih zagonskih podjetij, odličnih številnih strokovnjakov, ki ne delujejo samo v Sloveniji, ampak so del nekih globalnih podjetij na svetu, da povežemo in da naredimo ta razvojni prebojni moment. Ministrstvo o katerem govorimo že v resoluciji, ki je kasneje nastalo, mora horizontalno povezati in biti ministrico, ki ima specialno vlogo pri samem predsedniku Vlade. Po mojem mnenju, zraven predsednika Vlade in finančnega ministra, je ministrica ali pa Ministrstvo za digitalno preobrazbo tisto, ki mora te horizontalne politike nekako uravnavati v okviru vseh resorjev in poiskati skozi tehnologije, ki so del četrte industrijske revolucije in ki zaznamujejo digitalizacijo, torej tiste ukrepe, ki bodo pripeljali do boljšega poslovnega okolja, do manj birokracije ljudem na številnih resorjih in bodo pripeljali do manj stroškov, lahko bi rekel, birokratiziranja v neki državi. Ena izmed osnovnih problemov Slovenije je preveč birokratov na število prebivalcev in nenazadnje je to velik strošek, 180 tisoč ljudi v javnem sektorju je tipičen dokaz, da imamo stalno več zaposlenih, v času, ko bi naj ta digitalizacija tekla. Oprostite, to je skregano z zdravo pametjo. Lahko govorimo, da je neka tranzicija, da nekaj časa rabimo več ljudi, kasneje se bo to zmanjšalo. Jaz sem, ko smo to pripravljali, sem naredil neko analizo in sem vse najboljše primere digitalizacije na številnih področjih od kmetijstva, začeli smo z notranjimi zadevami, tukaj v tej resoluciji sem pogledal, pozabil sem že, v 8. točki piše: Digitalna preobrazba Republike Slovenije poziva Vlado Republike Slovenije, takrat še Vlado Marjana Šarca, bili smo v opoziciji prvo polovico prejšnjega mandata, da v program razvoja Republike Slovenije vključi enotno digitalno identiteto in poenoten osebni dokument. Moj osebni predlog, moj osebni predlog, osebno izkaznico, vozniško dovoljenje, zdravstvena kartica, elektronski certifikat, dostop do državnega oblaka in storitev e-države. To je to. To je praktičen primer pod Janševo Vlado, najbolj, najbolj sofisticirane osebne izkaznice, v tem trenutku, vsaj v Evropi, če ne na svetu ali pa v svetu ena izmed top pet. To je to. To je eden izmed vidikov, kako bi naj poteka digitalizacija s strani notranjih zadev. Celo sam sem pozabil, pred nekaj dnevi sem bil v, sem bil v lekarni v Mariboru in sem pozabil zdravstveno izkaznico pa mi reče kolegica, ki jo zna(?), gospod Breznik, saj imate osebno izkaznico, lahko da(?), celo sam sem jo pozabil. Ampak kmetijstvo, 38 sej sva imela z doktor Podgorškom glede kmetijske politike. Prva zadeva, ki jo mladi kmetovalci iščejo je moja kmetija. Portal, kjer bi imel vsak kmet, lahko bi rekel na svojem osebnem telefonu, lahko bi rekel celo kmetijo, vse podatke vseh teh podatkov bi lahko vnašali tisti, ki imajo, ki morajo pisati celo vrsto dokumentov, kdaj so škropili, kaj so škropili za to, da lahko dobijo določene subvencije, vse to bi danes lahko teklo na Ministrstvu za kmetijstvo. Nič ne teče. Nič ne teče. In ena izmed zahtev tudi slovenskih in evropskih kmetov je debirokratizacija tudi kmetijskega sektorja. Ogromno zahtev, ogromno pisanja, ogromno dokumentov, ki jih kasneje nekdo vnaša spet v neke baze podatkov in tako naprej.
V času tretje Janševe vlade smo spustili, lahko bi rekel, v vesolje postali smo tudi država, ki ima vsaj dva eksperimentalna satelita. Kolega doktor Kramberger iz Maribora svoje NEMO-HD, svoje, svoj, lahko bi rekel manjši satelit in pa NEMO-HD, ki je večji satelit, 65 kilogramov, v tem trenutku še eksperimentalna satelita. V tem trenutku na evropskem nivoju v programu Kopernikov steče program za obsevatorij evropskih gozdov, kjer bomo spremljali zdravje gozdov in bo to del nekega servisa Evropske unije, pa tudi posameznih držav kmetom, evropskim in slovenskim kmetom. Teče kakšni taki ambiciozni projekti recimo ali pa zasnova v Sloveniji v tem času? Ne teče.
Če gremo, poglejte v finance, ogromno finančnih inštrumentov teče skozi digitalizacijo, predvsem na račun blockchain tehnologije. Mi smo o blockchainu ogromno pisali. Imam premalo časa, da bi šel skozi teh področij. Na področju kmetijstva, glejte, ni samo debirokratizacija kmeta. Največje goljufije v hrani. Na svetu so goljufije v hrani. Milijardni posel, ponaredkov hrane, sledljivost živil, mastne bilance, govorimo o slovenskem kmetijstvu. Z blockchain tehnologijo bi lahko spremljali na najlepši način, lahko bi rekel, izvor hrane pri tistemu, ki hrano proizvaja, ki goji neko žival, drobnico in do končnega produkta, brez kakršnihkoli goljufij v hrani. Nič podobnega na tem ne teče v Sloveniji, na tem področju.
Lahko bi se dotaknil od resorja do resorja, tudi infrastrukture, tudi javnih razpisov s pomočjo digitalizacije, lahko bi se dotaknili v času, ko demonstrirajo na upravnih enotah. Poglejte, govorili smo o umetni inteligenci, tudi na odboru, ki ga vodim, v Odboru za zadeve Evropske unije. V tem trenutku umetna inteligenca, imamo uporabo umetne inteligence že v praksi na upravnih enotah v nekih pol intelektualnih upravnih postopkih, kjer na podlagi dveh informacij lahko izdate odločbo, da to dela še danes nekdo, ko ti lahko umetna inteligenca izda takšno odločbo, pomaga pri izdaji take odločbe. Ne govorim o nekih težkih, kompleksnih odločbah, kjer rabijo ogromno znanja, podatkov in tudi sama digitalizacija ali pa sam, lahko bi rekel prehod v digitalno družbo, je vsaj na začetku, so govorili, da bodo največ službe ali delovnih mest izgubili ljudje v proizvodnji na svetu. Napaka. Proizvodni delavci niso izgubili največ delovnih mest, največ delovnih mest v prihodnosti bodo izgubili birokrati, še posebej tisti birokrati, ki so na pol intelektualnem nivoju. Pomeni nekdo, srednjo, višjo šolsko izobrazbo vnaša tam nekje, iz dveh podatkov izbere, pa napiše neko malo odločbo. Točno ti, jih ne bo noben več potreboval v roku pet let. Morda v Sloveniji, v resnih družbah, ki digitalizirajo svoje procese tudi v javnem sektorju, tega ne bo več. In tudi zaradi tega se zmanjša število zaposlenih, masa za plače se zmanjša in tisti, ki pa dobro delajo, pa jim lahko v javnem sektorju jih je ogromno, tudi dobrih, jim lahko dvigneš plače, ob isti masi plač, pa celo manjši(?), zato smo mi uvedli veliki ambiciozen projekt digitalizacije Slovenije.
Seveda, digitalizacija teče na več vidikih, jaz sem zdaj povedal digitalizacijo javnega sektorja, teče na področju lokalne samouprave, predvsem pa digitalizacija tudi odpira prostor, lahko bi rekel, boljšega poslovnega okolja za gospodarstvo, boljših vidikov. Mi smo govorili o digitalnih nomadih, ljudje, ki se ukvarjajo tudi s kriptovalutami in vse ostalo, da se tu obdavčijo, to je Janševa vlada naredila, in da jih privabimo v Slovenijo, kot so šli danes na Malto, kot so šli danes v Estonijo in tako naprej. Tudi o tem bi lahko govorili še kako uro. Vse to kar govorim, spoštovani kolegi, vse to je delo ministrstva, ki mora na horizontalnem nivoju, lahko bi rekel, je tisti nad Ministrstvo za digitalno preobrazbo posamičnih sektorjev v Sloveniji. In s tem bi mi lahko zmanjšali birokratizacijo, zmanjšali bi lahko bi rekel, dodano vrednost slovenskih izdelkov, zmanjšali bi številne postopke in številne ljudi bi lahko iz javnega sektorja poslali preko prekvalifikacij v IKT tehnologija, avtomatizacije, mehatronike, big data analize, Blockchain tehnologije in tako naprej v gospodarstvo, pomoč gospodarstvu in slovenska dodana vrednost bi lahko zrasla počasi in počasi, na nivo vsaj Avstrije ali pa celo več in to bi pomenilo, poglejte, blaginjo ljudi in to je bil moment Slovenije, kjer smo bili na začetku relativno dobri in kjer smo zdaj v dveh letih ta rok zamudili in ponovno nas prehitevajo številne nam tiste države, ki z nami tekmujejo, to so manjše države v Evropski uniji pa tudi na globalnem nivoju nekatere.
Druga zadeva je seveda tudi spremembe, kjer bi morali vplivati. Nekaj je ministrica morda naredila, ampak spomnite se, pod Janševo vlado, ko je sam predsednik Vlade sklical vse rektorje univerz in povedal, da morajo vpisati in da trg in svetovni trendi že leta in leta zahtevajo več tehničnega kadra. Poglejte, mi bomo čez nekaj let po vsej verjetnosti položili orožje pred Kitajsko, vsi skupaj, in Evropa in Amerika. To vam danes upam napovedati, pa sem marsikaj že napovedal, ampak oni 20 let na 2 tisoč univerzah vlagajo 70 procentov študentov študira naravoslovje, gradbeništvo, strojništvo, IKT  tehnologije in gredo do vsega, kar je možno. Ne samo, da je tam proizvodnja, imajo lahko bi rekel ogromno inženirjev na število prebivalcev in tudi tehniko, ne samo na visokošolskem nivoju, tudi na srednješolskem in to je pripeljalo do tudi izrazitega tehnološkega momenta, in s Kitajske, nekoč relativno nerazvite, z malo dodano vrednostjo, je Kitajska danes tam, kjer je. Tudi to je naloga, da spodbuja tudi Ministrstvo za srednje in za visoko šolstvo, da se spremeni šolski sistem in da se prilagodi, lahko bi rekel, potrebam, trendom, ki bodo, ki bodo zasijali že v nekaj letih. Ogromno poklicev bo odpadlo že čez pet let in ogromno novih poklicev bo nastalo, ampak osnova vseh teh novih poklicev je znanje naravoslovja. 70 % znanja naravoslovje, tudi, če bo nekdo potem z neko izobrazbo, srednjo, visokošolsko naravoslovje šel kasneje v sociologijo, delati magisterij, doktorat, tudi to je kombinacija v Ameriki na Stanfordu recimo obstajajo torej nekdo, ki je inženir, kasneje naredi še neko izobrazbo v družboslovju in lahko pripravlja ogromno dobrih resolucij, programov, aplikacij, ki so tržne niše in ki lahko pripelje ogromno denarja. Vse to je na enem ministrstvu, ki se imenuje Ministrstvo za digitalno preobrazbo in vse to se skriva pod 5. točko in tukaj, glejte, pa gre za, 6 milijonov za mene, ker sem dolga leta poslanec, ker sem glasoval za milijarde, mi 6 milijonov ne pomeni dosti. Tu gre za izgubo, ki so milijarde. Na vas je bila največja naloga in je še, spoštovana kolegica, kolegica bom rekel, kot inženirka, in tukaj pa gre za milijardno izgubo. Prvič zaradi tega, ker bi morali uveljaviti to ministrstvo kot eno najbolj prioritetnih, kot tisto, ki ima eno največjih glas na tem specializiranem področju, in ki bi morala dati tempo vsem ostalim resorjem, da se to zgodi, o čemer jaz danes razlagam, in tu gre za milijardne izgube in gre za to, da bodo številni ambiciozni mladi ljudje ravno na tem področju, ker ni poslovnega okolja, ker ni razumevanja, ker se posmehujemo digitalizaciji in samemu delu ministrstva, ki bi naj nastalo, odhajajo v države okrog nas. In poglejte, Slovenija s takimi tendencami, ko so pod to Vlado tudi v tej interpelaciji nagovarjamo, da bo to ena velika ostarela družba ljudi, ki se bodo samo prepirali, kjer ne bo več nobene dodane vrednosti, kjer kjer bo na koncu blaginja ljudi manjša in to se dogaja. Vse države, ki so bile za nami, nas prehitevajo. Ker se prilagajajo nekim trendom in kdor se ni prilagajal že iz biologije v zgodovini po Darinovem nauku, je na koncu tudi relativno propadel.
In spoštovani kolegice in kolegi, verjamem, da boste potrdili ministrico, verjamem, da boste ubranili še kar se da ubraniti. Takih ubranitev sem videl ogromno v tem parlamentu, ampak na koncu, glejte, potopitev bo huda, bo šok za vse vas, ki to branite, zame osebno pa glejte, vidim Slovenijo in upam, še vedno sem optimist, da se bomo lotili skupaj, tako levi kot desni, da je to eden izmed prioritetnih projektov slovenske družbe tem trenutku. To je zadnji veliki moment, da se Slovenija prebije in da postane neka država, na katero bomo vsi ponosni. Prišli smo letos, 20 let Evropske unije, 20 let vstopa v Nato, osamosvojili smo se, 33 imamo svojo državo. Potrebujemo pa neki skupni konsenz za veliki cilj slovenstva v prihodnosti. In ravno ta bi lahko bil skozi digitalno preobrazbo Slovenije, pod katero bi lahko Slovenija postala država know how, država izdelkov made in Slovenia, na katere bi bila velika dodana vrednost in na katero bi bili lahko ponosni. Ta cilj, ki ga zasledujem sam kot politik, že več kot deset let, se nam spet, ponovno za dve leti, spet premaknil nekam v daljno prihodnost in sem zelo žalosten glede tega.
Tako da žal, kolegica, moram potrditi to, predlog te interpelacije danes, pa ne bi rad zoper vas, ampak jaz mislim, da se morate, spoštovane kolegice in kolegi, zbuditi in se sami pri sebi premisliti, zakaj smo prišli v politiko in kaj moramo narediti v tej Sloveniji. Najlepša hvala.",Franc Breznik,2024-03-28 00:00:00,"Poglejte, govorili smo o umetni inteligenci, tudi na odboru, ki ga vodim, v Odboru za zadeve Evropske unije. V tem trenutku umetna inteligenca, imamo uporabo umetne inteligence že v praksi na upravnih enotah v nekih pol intelektualnih upravnih postopkih, kjer na podlagi dveh informacij lahko izdate odločbo, da to dela še danes nekdo, ko ti lahko umetna inteligenca izda takšno odločbo, pomaga pri izdaji take odločbe."
